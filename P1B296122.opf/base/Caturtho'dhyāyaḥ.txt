caturtho'dhyāyaḥ|prathamaḥ pādaḥ|atha yaduktaṃ [“sattvakarmadvidhākhyena pūritaṃ vāyumaṇḍalam”]
ityetaducyatām| kāni tāni kiyanti vā karmāṇītyataḥ karmāṇi prastūyante|[154] sattvopapattihetūnāṃ
[vipatsaṃpa]dvidhāyiṇā(nā)m|lokavacitryakartṝṇāṃ karma heturitīṣyate||][dṛśyate]
khalu sattvānāṃ hīnamadhyopkṛṣṭajātiparigrahāyāmāśrayabhogādisampadvipattiśca| yacca dvividhasya
lokasya vicitratā tatra karmāṇi hetuḥ| atasteṣāṃ tattvāni vakṣyāmi| yadapyuktaṃ
kāni kiyanti veti tadupavyākhyāyate||sūtre dve karma[ṇī] nidi[śyoktam-“dve karmaṇī cetanā
karma cetayitvā] ca” iti| tāni punastrīṇyuktāni| katham ?[155] kāyikaṃ vāṅmayaṃ caiva cetanākhyaṃ
ca mānasam|karmāṇyetāni lokasya kāraṇaṃ neśvarādayaḥ|etāni khalu trīṇi karmāṇi śubhāśubhāni
dvividhasyāpi sattvabhājanalokasya hitāhitanimittānyutpattau ca sampattau ca vaicitryasya
ca kāraṇam| neśvarakālapuruṣapradhānādayaḥ||tatra tāvadyathā neśvaraḥ kāraṇaṃ tathā
pūrvamullikhitam, idānīṃ tu vispaṣṭataramāviṣkriyate-[156] vaiśvarūpyātkramotpādāttadvadanyatprasaṅgataḥ|yadi
khalveko nityaśceśvaro lokasyotpattisthitipralayakāraṇaṃ syāt, tena
khalu kāraṇānuvidhāyitvātkāryasyaitat trayaṃ viruddhaṃ yugapat syāt| na caitad dṛṣṭamiṣṭaṃ
vetyasadetat| kiñca lokaścāpyavicitraḥ syāt| yugapaccotpadyeta nagnaḥ kapālapāṇiśca paryaṭettadicchānuvidhāyī
ca syāt| na caitadevam| tasmānneśvaraḥ kāraṇam|grāmādyadhipativiśeṣotkarṣāvasthānādīśvaraprasiddhiriti
cet| na| grāmādhikṛtādiha paratantratvānityatvakāryāntaraśaktivighātādidarśaṇā(nā)t,
gomayapiṇḍopamasūtrokteśca|bhāgavatāditannindādarśaṇā(nā)cca|
bhāgavatādyā hi maheśvaraṃ ṇi(ni)ndyanto dṛśyante| māheśvarāśca viṣṇumiti|kāraṇasāpekṣaṃ
tapaḥsāmarthyādutpādayatīti cet| tatrāpadiśyate|nānyāpekṣā tapoyogo pakṣahānyādidoṣataḥ|yadi
khalu sahakārikāraṇāpekṣaḥ tapobalalabdhyaiśvaryaśca lokaṃ sṛjati kumbhakārabaddhaṭādīn|
na| cai(e)vaṃ sati pūrvapakṣotsargaḥ kṛto bhavati| yaduktaṃ nityaścaikaśca svatantraḥ
kāraṇamiti taddhīnam| tapobalasāmarthyābhyupagame cānityatvaṃ pāratantryaṃ cābhyupagataṃ bhavati|
tadabhyupagamāccānaiśvaryamiti| etena kālapuruṣapradhānādikāraṇaparigrahāḥ pratyūḍhā
veditavyāḥ|yadi khalu karma kāraṇaṃ neśvarādayaḥ kathaṃ tarhi lokastatkāraṇaparigrahaṃ
karotīti ? atra brūmaḥ-[157] karmaṇāṃ bodhyate śaktirvidhikālagrahādibhiḥ|yato'tasteṣu tācchabdyaṃ
gaunyā(ṇyā) vṛttyā prayujyate||yathoktam-“vidhirvidhānaṃ niyatiḥ svabhāvaḥkālo grahā
īśvarakarmadaivam|puṇyāni bhā[gyā]ṇi(i) kṛtāntayogaḥparyāyanāmāṇi(ni) purākṛtasya||”kiñca,
yataśca“grahayogo bhujāspandaḥ svapnaḥ pūrṇaghaṭādayaḥ|sūcayanti nṛṇāmete vṛttilābhaṃ
svakarmaṇaḥ||”ityato'pi teṣu tācchabdyaṃ prayujyata iti||kathaṃ puṇa(na)reṣāṃ trayāṇāṃ karmaṇāṃ
vyavasthānam ? yadyāśrayataḥ, sarveṣāṃ kāyāśritatvādekatvam| svabhāva[taśce]t, vākkarmaivaikaṃ
prāptam| samutthānataścet, manaḥkarmaikaṃ prāptam| sarveṣāṃ manasotthāpitatvāt|
tribhirapīti vaibhāṣikāḥ||te puṇa(na)rete prathame dve karmaṇī pratyekaṃ dviprabhede| katham
? tadapadiśyate-[158 ab.] pūrve vijñaptyavijñaptīkāyakarma khalu kāyavijñaptiḥ kāyāvijñaptiśca|
vākkarmāpi vāgvijñaptirvāgavijñaptiśca| tṛtīyaṃ tu karma-cetanā mānasī kriyā|uktaṃ
hi bhagavatā-“cetanā karma cetayitvā|” tatpunastridhoktam- “kāyakarma vākkarma manaskarma
ca” iti|kiṃ svabhāvaṃ punaridaṃ kāyakarma kiṃ tāvatkāyasvabhāvam ? yathā vākkarma vāksvabhāvam,
āhosvitkāyādanyadyathā manaskarma manasonyadityetadā[ha]| ..............[abhidharmadīpe
vibhāṣāprabhāyāṃ vṛttau caturthādhyāyasya prathamaḥ pādaḥ]caturthādhyāyedvitīyapādaḥ|..................parābhavantītyapadiśyate|[159]
annamatyagniṇi(ni)rdagdhaṃ yathā sthālī
ca saṃskṛtā|pāpadṛṣṭestathā śīlaṃ śāṭhyerṣyādikṣatātmanaḥ||[160] saṃvṛtsaddṛṣṭyupetāto bhikṣutvaṃ
paramārthataḥ|ekasampattu saṃvṛtyā dvayābhāve dvidhā'pi na||dṛṣṭisampadviśuddhā
khalu śa[īla]sampat ‘bhikṣutvaṃ paramārthataḥ| anyataravikalastu saṃvṛtyā bhikṣurbhavati|
dvyaṅgavikalastu nāpi saṃvṛtyā nāni paramārthata iti|yadi khalu vinā saṃvareṇāṣṭau nikāyā
na vyavasthāpyante kathaṃ tarhi bhagavatoktaiḥ-“ekadeśakārī, pradeśakārī, yadbhūyaskārī, paripūrṇakārī”
ityatrāpyayamartho dṛśyate ? kaścitkhalvakāryaikadeśaviratikṣamo bhavati| kaścidyāvatsamagraḥ
(gra) dauḥśīlyaviratikṣamaḥ| ityato bhagavānakāryaikadeśaviratyā'pyupāsakatvaṃ
śāsti| na hi sarvaśīlavikalaḥ kaściccharaṇagamanecchāmātrakeṇopāsako bhavati ṣaḍaṅgoṣadhaikadvyaṅgavaikalyopayogavaditi|atha
yaduktam-“buddhaṃ dharmaṃ saṃghaṃ śaraṇaṃ gacchati”
iti tatka ete buddhādayaḥ ? tadidamabhidhīyate-[161] vigatāvaṇe jñāne buddhoktermukhyakalpanā|tadāśraye
phale cāpi vijñeyā guṇakalpanā||dvividha[:] khalu buddhaḥ saṃvṛtyā paramārthataśca|
tatra paramārthato yathoktaṃ śāstre-“yo buddhaṃ śaraṇaṃ gacchati kimasau śaraṇaṃ
gacchati ? tānevāsau buddhaka[ā]rakānaśaikṣāndharmāñcharaṇaṃ gacchati| te hi buddhaśabdapravṛttinimittacihnam|”
iti| tebhyo'pi nirāvaraṇaṃ jñānaṃ pradhānaṃ sarvajña iti lokaprasiddha
eṣa tāvat pāramārthiko buddhaḥ| saṃvṛtyāpi ‘tadāśraye’ dvātriśatā lakṣaṇairaśītyā cānuvyañjanairvirājite
rūpakāye'pi buddhākhyeti| tatphale ca balavaiśāradyamahākaruṇādiṣu buddhoktiriti|[162]
śāśvatatvaśubhatvābhyāṃ sarvāṇa(na)rthanivṛttitaḥ|mukhyakalpanayā tadvaddharmo
nirvāṇamucyate||nityāvikṛtasvalakṣaṇe(ṇa)dhāraṇāttatprāptānāṃ cātyantadhāraṇe nirvāṇaṃ
pāramārthiko dharmaḥ| guṇakalpanathā tu pratyekabuddhabodhisattvasantāniko mārgaḥ| trīṇi
ca piṭakāni dharmo nirvāṇaprāpakatvāt||[163] āryāḥ śiṣyaguṇāḥ saṃghastathaiva paramārthataḥ|navānāmaśaikṣāṇāmaṣṭādaśānāṃ
ca śaikṣāṇāṃ śiṣyāṇāṃ santāne yo mārgaḥ sa pāramārthikaḥ
saṃgha ityucyate| saṃvṛtyā tu pṛthagjanakalyāṇakabhikṣusaṃgha ityapadiśyate|etānyo yāti śaraṇaṃ
sa yāti śaraṇatrayam||etānyathoktalakṣaṇān buddhadharmasaṃdhān śaraṇaṃ gacchati ‘yo
yāti śaraṇatrayam’ iti||kiṃ svabhāvāni punaḥ śaraṇagamanāni ? vāgvijñaptitatsamutthadharmasvabhāvāni||kaḥ
punaḥ śaraṇārthaḥ ? trāṇārthaḥ śaraṇārthaḥ| tadāśrayeṇa sarvaduḥkhātyantavimokṣāt|
uktaṃ hi bhagavatā-“bahavaḥ śaraṇaṃ yānti parvatāṃśca vanāni ca|ārāmāṃścaityavṛkṣāṃśca
manuṣyā bhayatarjitāḥ||na caitaccharaṇaṃ śreṣṭhaṃ naitaccharaṇamuttamam|naitaccharaṇamāgamya
sarvaduḥkhātpramucyate||yastu buddhaṃ ca dharmaṃ ca saṃghaṃ ca śaraṇaṃ gataḥ|catvāri
cāryasatyāni paśyati prajñayā yadā||duḥkhaṃ duḥkhasamutpādaṃ duḥkhasya samatikramam|āryaṃ
cāṣṭāṃgikaṃ mārgaṃ kṣemaṃ nirvāṇagāminam||etaddhi śaraṇaṃ śreṣṭhametaccharaṇamuttamam|etaccharaṇamāgamya
sarvaduḥkhātpramucyate||” iti|ata eva śaraṇagamanāni sarvasaṃvarasamādāneṣu
dvārabhūtāni, dṛṣṭisaṃpannasya teṣāṃ prarohāt|kiṃ punaḥ kāraṇaṃ kāmamithyācārādevopāsakasya
viratiḥ śikṣāpadeṣu vyavasthāpitā na sarvasmādabrahmacaryāt ? anyebhyaśca prakṛtisāvadyebhyo
mṛṣāvāda eva śikṣāpadeṣu vyavasthāpyate, na pāruṣyādi ? sarvebhyaśca pratipakṣe(kṣapa)ṇasāvadyebhyaḥ
madyapānādeva viratiḥ śikṣāpadaṃ vyavasthāpitam ? taducyate-[164] mithyācāraḥ
satāṃ garhyātparatrākaraṇāptitaḥ|pāpiṣṭhatvānmṛṣāvādo madyapāṇaṃ(naṃ) smṛtikṣayātū||kāmamithyācāro
hi loke'tyarthaṃ garhitaḥ| pareṣāṃ dāropaghātādāpāyikatvācca| na tathā'brahmacaryam|
sukarā ca gṛhasthasya kāmamithyācāravi ratiḥ, duṣkarā tvabrahmacaryāt| āryaścākaraṇasaṃvaraṃ
kāmamithyācārādeva janmāntarito'pi labhate na tvabrahmacaryāt|mṛṣāvādo'pi
bhagavatā pāpiṣṭhatvādrāhulamuddiṣya paramenādareṇoktaḥ-“yasya rāhula mṛṣāvāde nāsti lajjā
nāsti kaukṛtyaṃ nāhaṃ tasya kiñcidakaraṇīyaṃ vadāmi” iti|madyapāne'pi smṛtilopo bhavati,
sarvaśikṣāpadakṣobho bhavatītyataḥ pratikṣepaṇasāvadyamapi sanmadyapāṇaṃ(naṃ) kuśāgreṇāpi
bhagavatā nābhyanujñātam||idamidānīmucyatām| ya ete trayaḥ prātimokṣadhyānānāsravasaṃvarāḥ
kimeṣāṃ yata eko labhyate tataḥ śeṣā apīti ? brūmaḥ-[165] sarvebhyo vartamānebhyo dvividhebhyo'pi
kāmajaḥ|prātimokṣasaṃvaraḥ khalu sarvebhyo maulaprayogapṛṣṭhebhyo vartamānebhyaḥ
skandhāyatanadhātubhyaḥ sattvādhiṣṭhānapravattatvāt, nātītānāgatebhyasteṣāmasattvasaṃkhyātatvāllabhyate|
‘dvividhebhyo'pi’ sattvāsattvākhyebhyaḥ, prakṛtipratikṣepaṇasāvadyebhyaśca|trikālebhyastu
maulebhyo labhyete bhāvanāmayau||etau hi maulebhya eva karmapathebhyo labhyete
na prayogapṛṣṭhebhyo nāpi prajñaptisāvadyebhyaḥ, sarvakālebhyaśca skandhāyatanadhātubhyo
labhyete'tītānāgatebhyo'pi|catuṣkoṭikā cātra bhavati| “santi te skandhāyatanadhātavo yebhyaḥ
prātimokṣasaṃvaro labhyate na dhyānānāsravasaṃvarau” iti vistaraḥ| prathamā koṭi(ṭiḥ)-pratyutpannebhyaḥ
sāmantakapṛṣṭhebhyaḥ pratikṣepaṇasāvadyācca| dvitīyāatītānāgatebhyo maulebhyaḥ
karmapathebhyaḥ| tṛtīyā-pratyutpannebhyaḥ maulebhyaḥ karmapathebhyaḥ| caturthī-atītānāgatebhyaḥ
sāmantakapṛṣṭhebhya iti||kiṃ punarimau saṃvarāsaṃvarau sarvasattvebhya eva
labhyete ? sarvāṅgebhyaḥ sarvakāraṇaiśca ? athāsti kaścidbhedaḥ ? tatra tāvadavaśyaṃ labha(bhya)te-[166]
sarvebhyaḥ sattvajātibhyaḥ saṃvaro vāṅgakāraṇaiḥ|sarvebhyo saṃvarāṅgebhyaḥ
sattvebhyaśca na kāraṇaiḥ||sarvasattvebhyaḥ khalu saṃvaro labhyate na kebhyaścit| aṅgebhyastu
vibhāṣā kaścitsarvebhyo labhyate bhikṣusaṃvaraḥ| kaściccaturbhyaḥ| tato'nyaḥ| karmapathā
hi saṃvarābhyāṅgāni| kāraṇairapi kenacitparyāyeṇa sarvaiḥ, keṇa(na)cidekena|kathaṃ tāvatsarvairyadyalobhādveṣāmohāḥ
kāraṇānīṣyante ? kathamekena yadi mṛdumadhyādhimātrāṇi cittāni
kāraṇānīṣyante ? paścimena paryāyeṇa niyamocyate| asthi(sti) saṃvarasthāyo sarvasattveṣu
saṃvṛto na sarvāṅgairna sarvakāraṇairyo mṛdunā cittena madhyenādhimātreṇa vā upāsakopavāsaśrāmane(ṇe)rasaṃvaraṃ
samādatte| asti sarvasattveṣu saṃvṛtaḥ sarvāṅgaiśca, na tu sarvakāraṇairyo
mṛdunā cittena madhyenādhimātreṇa vā bhikṣusaṃvaraṃ samādatte| asti sarvasattveṣu
sarvāṅgaiḥ sarvakāraṇaiśca yastrividhena cittena trīnsaṃvarān samādatte| asti sarvasattveṣu
sarvakāraṇaiśca na tu sarvāṅgairya upāsakopavāsaśrāmane(ṇe)rasavarānmṛdumadhyādhimātraiścittaiḥ
samādatte| yastu na sarvasattveṣu syādīdṛśo nāsti yasmātsarvasattvānugatakalyāṇāśaye
sthitaḥ saṃvaraṃ pratilabhate nānyathā, pāpāśayasyānuparatatvāt|pañcaniyamāna(n) kurvan
prātimokṣasaṃvaraṃ labhate| sattvāṅgadeṣa(śa)kālasamayamiyamān(:)-amuṣmātsattvādviramāmīti
sattvaniyamaḥ| amuṣmādaṅgādityaṅganiyamaḥ| amuṣmindeśa iti deśaniyamaḥ| māsādyāvaditi kālaniyamaḥ|
anyatra yuddhāditi samayaniyamaḥ| sucaritamātraṃ tu tatsyādevaṃ gṛhṇato na saṃvaraḥ|kathamaśakyebhyaḥ
saṃvaralābhaḥ ? sarvasattvajīvitānupaghātādhyāśayeṇa(nā)bhyupagamāt|
uktaṃ yathā saṃvaro labhyate||asaṃvaro'pi sarvasattvebhyaḥ sarvakarmapathebhyaśca na tu
[sarva]kāraṇaiḥ, yugapanmṛdvādicittābhāvāt|ke punarasāṃvarikāḥ ? aurabhrikāḥ kaukkuṭikāḥ
saukarikāḥ śākuntikā mātsikā mṛgalubdhakāścaurāḥ vadhyaghātakā bandhanapālakā nāgabandhāśvapākā
vāgurikāśca| rājāno daṇḍanetāro vyāvahārikāśca nīticalitā asāvarikāḥ| asaṃvare bhā(bha)vāḥ,
asaṃvaro vā eṣāṃ vidyata ityasāṃvarikāḥ||uktamidaṃ yebhyaḥ [a]saṃvaro labhyate| kathaṃ
tu tallābha iti noktaṃ tadā rabhyate-[167] kriyayā[']saṃvarapraptiḥ sa hābhyupagamena
vā|avijñaptirato'nyasyāḥ kṣetrāṅgādiviśeṣataḥ||dvābhyāṃ kāraṇābhyāmasaṃvaro labhyate| kriyayā'bhyupagamena
vā| kriyayā tatkulīnatatkarmābhyupagamāt| atatkulīnairvayamapyanayā jīvikayā
jīviṣyāma iti| śeṣā'vijñaptilābhastu kṣetrāṅgaviśeṣāditi| kṣetraṃ vā tadrūpaṃ bhavati
yathārāmādipranānamātreṇāvijñaptirutpadyate| yathaupadhikeṣu puṇyakriyāvastuṣu| ādareṇa vā
samādatte| buddhamavanditvā na bhokṣya iti| māsārdhamāsabhaktāni vā nityaṃ kariṣyāmītyevamādi|
ādareṇa vā tadrūpeṇa kriyāmīhate kuśalāmakuśalāṃ vā yato'syā vijñaptirutpadyate|uktametadyathā
saṃvarāsaṃvarāṇāṃ pratilambhaḥ||tyāga idānīṃ vaktavyaḥ| tatra tāvat-[168] kāmāptasaṃvaratyāgaḥ
śikṣāṇi(ni)kṣepaṇādibhiḥ|patanīyarapītyeke tannetyanye tvayogataḥ||kāmāptasyāṣṭaprakārasaṃvarasya
pañcabhiḥ kāraṇaistyāgaḥ| śikṣānikṣepaṇanikāyasabhāgatyāgobhayavyañjanotpādakuśalasamucchedebhyo
niśātyayeṇā(nā)ṣṭamasya| tānyetānyabhisamasya pañca bhavanti|kiṃ
punaḥ kāraṇamebhistyāgo bhavati ? samā[dā]naviruddhavijñaptyutpādādāśrayatyāgādāśrayakopanānnidānacchedāttāvadevākṣepācca|anye
punarāhuḥ-caturṇāṃ patanīyāṇā(nā)manyatamena bhikṣuśrāmaṇerasaṃvaratyāgaḥ|“
‘tanna’ iti, ‘ayogataḥ’|kaḥ punarayogaḥ ?[169] ayogā(go) nāṃśuvidhvaṃsātpaṭadravyaṃ
vinaśyati|na hyavayavanāśādavayavivināśo bhavati| avayavirūpaśca prātimokṣasaṃvaraḥ|
tasyāvayavakṣobhācchidratvaṃ bhavati mālinyaṃ ca| yathoktaṃ bhagavatā-“duḥśīlo
bhavati pāpadharmā|”sūtraviroghādayuktamiti ce[datropa]diśanti-sūtre dhvaṃsoktiranyārthā
yatherṣyāśaṭhanādiṣu||bhagavatātra“abhikṣurbhavati” iti śāsanasthityarthaṃ durvṛttavineyāvasādanārthaṃ
coktam| yathā-“īrṣyiko bhavati matsarī śaṭho māyāvī mithyādṛṣṭirityevamādidoṣayuktaḥ
kaśambakajātīyaḥ pāpabhikṣurṇi(rni)rvāsayitavyaḥ|” na ca cittāvidūṣaṇādabhikṣutvaṃ
bhavati vineyaśāsanārthatattva[vid]bhirityuktam| tadvadatrāpi draṣṭavyamiti|tasmātpūrvoktalakṣaṇa
eva bhikṣurṇa(rna) yathāha kośakāraḥ|[170] saddharmāntarddhito'nye'nye nāpūrvāpratilambhataḥ|anye
punarbrūvate-saddharmāntardhāne'pi saṃvaratyāgo bhavati| tattu naivam|
yasmādapūrvastadā notpadyate| utpannastu yathoktai reva kāraṇairvinaśyati||atha dhyānānāsravasaṃvarayostyāgaḥ
katham ? tadidamapadiśyate-bhūsaṃcāreṇa hānyā ca tyajyate dhyānajaṃ
śubham||sarvameva khalu dhyānāptaṃ kuśalaṃ dvyābhyāṃ kāraṇābhyāṃ tyajyate| upapattitto
vā bhūmisaṃcārādardhvaṃ vā'dho vā| parihāṇito vā| samāpatternikāyasabhāgatyāgācceti||[171]
tathā''rūpyāptamāryantu phalāptyakṣavihānibhiḥ|yathaiva rūpāptaṃ kuśalaṃ bhūmisaṃcārahāṇi(ni)bhyāṃ
tyajyate tathaivārūpyāptam| āryaṃ tu kuśalaṃ tribhiḥ kāraṇastyajyate| phalaprāptitaḥ
pūrvako mārgastyajyate| akṣottāpanena mṛdvindriyamārgaḥ| parihāṇita uttaro mārgaḥ| phalaṃ
phalaviśiṣṭo vā| evaṃ tāvatsaṃvarastyajyate|asaṃvaro damaprāptirjīvitotsarjaṇā(nā) dibhiḥ||tribhiḥ
kāraṇairasaṃvaracchedaḥ| saṃvaraprāptitaḥ| yadi saṃvaraṃ samāpadyate ghyānasaṃvaraṃ
vā pratilabhate hetupratyayabalenasamādhilābhāttenāsaṃvarastyājyate| pratidvandvabalīyastvāt|
maraṇena cāśrayatyāgāt| dvivyañjanotpādena cāśrayavikopanāt| śastrajalatyāge'pyakaraṇāśayataḥ
saṃvaramantareṇāsaṃvaracchedo nāsti| nidānaparivarjaṇe (ne) na pravṛddharogānivṛttivat||atha
saṃvarāsaṃvaravinirmuktā kathamavijñaptistyajyate ? taducyate-[172] cittavegādivicchedairavijñaptistu
madhyamā|yeṇa(na)khalvasau prasādakleśavegeṇā(nā)vijñaptirākṣiptā
tasya vicchedātsāpi vicchidyante (te), kumbhakāracakragativat| samādānatyāgādapi vicchidyate|
kriyāvicchedādapi vicchidyate| caityavihārakṣetrāderapyarthasya vicchedādvicchidyate|
āyuṣo'pi kuśalamūlānāmapi vicchedādvicchidyate|kāmāptaṃ kuśalaṃ nāma tribhirmūlacchidādibhiḥ||kāmāvacaraṃ
punaḥ kuśalamarūpasvabhāvaṃ dvābhyāṃ kāraṇābhyāṃ tyajyate| kuśalamūlasamucchedāt,
rūpārūpyadhātūpapattitaśca|[173] pratipakṣodayātkliṣṭaṃ tridhātvāptaṃ vihīyate|kliṣṭaṃ
tvarūpasvabhāvaṃ sarvameva pratipakṣodayādvihīyate| yasyopakleśaprakārasya yaḥ
prahāṇamārgaḥ, tenāsau saparivāraḥ parityajyate| nānyathā||atha keṣāṃ sattvānāmasaṃvaro bhavati
keṣāṃ saṃvaraḥ ? tadapadiśyate-sarve kāmeṣu rūpe dvādhe(ve)ko'rūpiṣu lābhataḥ||kāmeṣu
khalu sarvaśaṇḍhapaṇḍaka dīni hitvā kurūṃśca hitvā| devānāmapi saṃvaraḥ| ityato gatidvaye
saṃvarāsaṃvarau vidyete| nānyatreti||karmādhikārādidānīṃ sū troktoddiṣṭānāṃ karmā(rma)ṇāṃ
nirdeśaṃ kariṣyāmaḥ| uktaṃ hi sūtre-“trīṇi karmāṇi kuśalamakuśalamavyākṛtaṃ ca|” teṣāṃ
lakṣaṇamidamucyate-[174] yadiṣṭaphaladaṃ karma kuśalaṃ tadudāhṛtam|viparyayeṇākuśalamavyākṛtamato'nyathā||yatkhalviṣṭavipākaṃ
ṇi(ni)rvāṇaprā[pakaṃ] ce(ca) duḥkhaparitrāṇāt, tatkālamatyantaṃ
vā, tatkuśalam| niruktirapīyam| niravadyadevamanuṣyastrīrūpanirvartaṇā(nā)cchikṣitacitrakararūpanirvartaṇa(na)vat|
kuśalamiva kuśalamaupamiko'yaṃ śabdaniveśaḥ| tadyathā śikṣitaḥ
puruṣaḥ kuśānakṣatahasto lunāti sa kuśala iti nirucyate, tadvadanyāmapi kriyāmavikṛtāṃ
saṃpādayan kuśala ityucyate| ‘viparyayeṇākuśalam’ uṣṭrolūkādivat| ‘avyākṛtamato'nyathā’
ubhayavipākānirvartaṇā(nā)t||anyānyapi trīṇi karmāṇyuktāni| puṇyamapuṇyamānejyaṃ ca| tatra
tāvat[175] kāmāptaṃ prathamaṃ puṇyamapuṇyamaśubhātmakam|ūrdhvabhūmikamānejyaṃ vipākaṃ
pratyanejanāt||kāmāvacaraṃ hi kuśalaṃ karma puṇyamakuśalamapuṇyamityucyate| ūrdhvabhūmikamānejyam|’
tadūrdhvaṃ dhātudvaye śubhaṃ karmānejyamityucyate| kasmātpunaretadānejyamityuktam
? ‘vipākaṃ pratyanejanāt|’ kāmāvacaraṃ hi karma vipākaṃ prati kampate lavaṇopamasūtraṇya(nyā)yena|
katham ? avyavasthānāt| anyagatikamapi hyanyasyāṃ gatau vipacyate| tadanyadevanaikāyikaṃ
cānyatra devanikāye| yadeva hi pramāna(ṇa)balavarṇasukhabhogādisaṃvartanīyaṃ karma
deveṣu vipacyeta tadeva kadācidanyapratyayavaśānmanuṣyatiryakpreteṣu vipacyate| karmajāticodaneyaṃ
bhagavato vivakṣitā na dravyacodaneti|atrāha| nanu ca trīṇi ghyānāni señjitānyuktāni
bhagavatā-“yadatra vitarkitaṃ vicāritamidamatrāryā iñjitamityāhuḥ” ityevamādi ? samādhyapakṣālāṃsteṣāṃ
sandhāyaivamuktam| ānejyānyapi tu tānyuktānyānejyasūtre, ānejyasaṃpreyagāminīṃ
pratipadamārabhya||punaraṇyā(nyā)ni trīṇi karmāṇyuktāni-“sukhavedanīyaṃ duḥkhavedanīyaṃ,
aduḥkhāsukhavedanīyaṃ ca|” tatra[176] sukhavedyaṃ śubha(bhaṃ) karma dhyānādarvākturīyakāt|upekṣāvedyamanyatra
duḥkhavedyantu pāpakam||tatra śubhaṃ karma yāvattṛtīye ghyāne
sukhavedyamityucyate| etāvatī khalu bhūmiḥ sukhāyā vedanāyāḥ| tadeva caturthadhyānātprabhṛtyupekṣāvedanīyamityucyate|
akuśalaṃ tu karma duḥkhavedanīyamityucyate|kiṃ puṇa(na)rvedanaiva
vipākaḥ ? netyāha| prādhāniko'yaṃ rnirdeśaṃ(śaḥ)| sacatuskandhasambhāraṃ hi sukhamabhipretam|
dārṣṭāntikānāṃ tu sukhaiva vedanā vipākaḥ cetanaiva ca karma| ābhidhārmikānāṃ tu pañcaskandho
vipākahetuḥ pañcaskandhāśca vipāka iti|kathaṃ punaravedanāsvabhāvaṃ karma sukhavedanīyamityucyate
? sukhāyā vedanāyā hitaṃ sukhavedanīyam| sukhā'syā vedanīyo vipāka iti
vā|kiṃ punaraduḥkhāsukhā vedanā caturthadhyānādadho na vidyate ? na khalu na vidyate| kiṃ
tarhi?[177] adho'pi madhyamaṃ karma dhyānenāntyepi nirvṛteḥ|yugapattrivipākeṣṭerdhyānāntaravipākataḥ||aduḥkhāsukhavedanīyaṃ
khalu karma caturthadhyānādadho'pyasti tṛtīye dvitīye prathame
ca dhyāne| parinirvṛte upekṣāyāṃ ca sthitaḥ parinirvāti| kiñca, ‘yugapat trivipākeṣṭeḥ|’
uktaṃ hi-“syāt trayāṇāṃ karmā(rma)ṇāmapūrvācaramo vipāko vipacyeta| syātsukhavedanīyasya
rūpaṃ, duḥkhavedanīyasya cittacaitasikā dharmāḥ, aduḥkhāsukhavedanīyasya cittaviprayuktāḥ”
iti| ato'pyastyadhastādaduḥkhāsukhavedanīyaṃ karma| kiñca, ‘dhyānāntaravipākataḥ|’
nahi dhyānāntare upekṣāmantareṇa vipāko'nyā vedanā vipacyate| tatra sukhaduḥkhayorabhāvāt||[178]
punaścaturvidhaṃ karma dṛṣṭavedyādibhedataḥ|tadetatkarma samāsato dvividhaṃ, niyatavedanīyamaniyatavedanīyaṃ
ca| tatra niyatavedanīyaṃ trividham| dṛṣṭadharmavedanīyamupapadyavedanīyamaparaparyāyavedanīyaṃ
ca-ityetat trividhaṃ karma niyatavedanīyam| caturthamaniyatavedanīyam|tatra
dṛṣṭadharmavedanīyaṃ yatraiva janmani kṛtaṃ tatraiva vipacyate| upapadyavedanīyaṃ
yad dvitīye janmani| aparaparyāyavedanīyaṃ tasmātpareṇa|ataḥ punaścaturvidhātkarmaṇaḥ
katamena janmākṣipyate?janmanastribhirākṣepo dṛṣṭadharmāhvayādṛte||na khalu dṛṣṭadharmavedanīyena
karmaṇā nikāyasabhāga ākṣipyate||atha kasmindhātau kasyāṃ vāṃ gatau katividhaṃ
karmākṣipyate ?[179] caturṇāmapi cākṣepaḥ sarvatra narakādṛte|na tatreṣṭaphalābhāvācchubhaṃ
yasmādvipacyate||sarveṣu khalu triṣu dhātuṣu sarvāsu ca pañcasu gatiṣu caturṇāmapi karmaṇāmākṣepaḥ
kuśalānāmakuśalānāṃ ca| narakānvarjayitvā| narakeṣu hi dṛṣṭa[dharma]vedanīyaṃ
kuśalaṃ nākṣipyate| tatreṣṭavipākābhāvādanyat trividhamākṣipyate| kiñca,[180] notpadyavedyakṛttatra
yadviraktaḥ pṛthagjanaḥ|sthiro nāparakṛccāryaścalo'pi bhavamūlayoḥ||yataḥ khalu
bhūmerviraktaḥ pṛthagjanaḥ sa ca sthiro bhavatyaparihāṇadharmā sa dha(ta)tropapadyavedyaṃ
karma nākṣipati| trividhamanyatkaroti| āryapudgalastu vītarāgo na ca parihāṇadharmā tatropapadyavedyamaparaparyāyavedanīyaṃ
ca karma na karoti| na hyasau bhavyaḥ punaradharimaṃ bhūmimāyātum|
aniyataṃ tu kuryād dṛṣṭadharmavedanīyaṃ yatropapannaḥ kāmadhātau bhavāgre ca|
parihāṇadharmāpi tvāryaḥ kāmadhātau vītarāgaḥ, bhavāgrādvā, tayorupapadyāparaparyāyavedanīyaṃ
karmakarmā(-nīyaṃ karmā) bhavyaḥ kartum| kiṃ kāraṇam ? phalāddhyasau parihīṇo bhavati|
na cāsti phalaparihīṇasya kālakriyeti|atha kimantarābhavikaḥ karmākṣipati nākṣipati ? ākṣipatītyāha|
tatra kāmāvacaro'ntarābhavaḥ dvāviṃśatividhaṃ karmākṣipati| pañca garbhāvasthāḥ
kalalārbudaghanapeśīpraśākhāvasthāḥ| pañca jātāvasthāḥ| bālyakaumārayuvamadhyamasthavirāvasthāḥ|
tā etā niyatāniyatabhedena viṃśatirākṣipyante, ekanikāyatvāt| ata evāntarābhavavedanīyaṃ
karma noktam| upapadyavedanīyenaiva tasyākṣepāt||kīdṛśaṃ punaḥ karma niyataṃ bhavatyaniyataṃ
vā ?[181] yadārtraraudracittena karmābhīkṣṇaṃ niṣevyate|satkṣetre kriyate yacca
phalaṃ tasya niyamyate||yadi karma raudreṇa tīvrakleśānugatena cittena kṛtaṃ bhavati,yacca
ghanaśraddhāsalilābhyukṣitena kriyate, yacca mṛdvapyabhīkṣṇaṃ niṣevyate, yacca kiñcidguṇavati
kṣetre kriyate śubhamaśubhaṃ vā phalaṃ tasya karmaṇo niyamyate||atha dṛṣṭadharmavedanīyaṃ
karma kīdṛśamityucyate-[182] kṣetrāśayaviśeṣācca phalaṃ sadyo vipacyate|nirodhavyutthitādau
ca sadyaḥ kālaphalakriyā||tatra kṣetraviśeṣādyathā da(?) kṣajātakādiṣu| āśayaviśeṣādyathā
bakalāta(?) syokṣaṇi(ni)rmocanādiṣu|kīdṛśe punastat kṣetre viśiṣṭaṃ bhavati yatra
dṛṣṭe dharme vipāko vipacyate ? buddhapramukhastāvadbhikṣusaṃgho| ‘nirodhavyutthitādau ca
sadyaḥ kālaphalakriyā|’ pañcasu ca pudgaleṣu kṛtaṃ nirodhasamāpattya raṇāmaitrīdarśanamārgādarhatphalādvyutthiteṣu
kārāpakārā dṛṣṭadharmavedanīyaphalā bhavanti| nirodhasamāpatteḥ
khalu vyutthitaḥ parāṃ śāntiṃ labhate| nirvāṇasadṛśadharmānubhavanāt| araṇāvyutthitasyāpyapramāṇasattvahitādhyāśayapravṛttā
santatirvartate| evaṃ[maitrī]vyutthitasya| strautaāpannasyāpi
nirmalajñānalābhāt| arhato'pi sarvakleśaprahāṇānnirmalā vartante||niyatavipākasya ca
karmaṇaḥ śubhāśubhasya yā bhūmistadatyantavairāgyāttatkarma dṛṣṭe dharme vipacyata ityataḥ[183]
tadbhūmyapunarutpatteḥdṛṣṭadharmavedanīyaṃ saṃgṛhītaṃ bhavati| kīdṛśaṃ punaretatkarma
?vipākaniyataṃ ca yat|taccaitatkarma vipākaniyataṃ draṣṭavyam|tacca dṛṣṭaphalaṃ vidyātdṛṣṭe
dharme khalu tasya vipāko vipacyate| kataratpunaretat ?karmādaḥ paripūrakam||nākṣepakamiti||vipākaḥ
khalu vedanāpradhāna ityata idaṃ vicāryate| syātkarmaṇaścaitasikyeva vedanā
vipāko na kāyikī ? syātkāyikyeva na caitasikī syādityāha-[184] kuśalasyāvicārasya caitasikyeva
vedanā|vipākaḥ kāyikī tviṣṭā duḥkhavedyasya karmaṇaḥ||kuśalaṃ khalvavicāraṃ karma dhyānāntarātprabhṛti
yāvadbhavāgram| tasyāvicārasya kuśalasya karma[ṇa]ścaitasikyeva vedanā
vipākaḥ| kasmānna kāyikī ? tasyāḥ avaśyaṃ savitarkavicāratvāt| kāyikyeva tvaśubhasya duḥkhavedanāyasya
kāyikyeva vedanā vipākaḥ| kasmānna caitasikī ? caitasikaṃ hi daurmaṇa(na) syaṃ
na vipākaḥ|yasta(tta)rhi karmavaśātsattvānāṃ cittakṣepaḥ tatsaṃprayuktā vedanā kathaṃ na
vipākaḥ ? na hi tatra cittaṃ karmaṇo vipākaḥ| kiṃ tarhi ? yo mahābhūtātāṃ prakopaḥ sa vipākaḥ|
tatastajjātaṃ cittaṃ vipākaśabdenopacaryate||punaścaturvidhaṃ karmoktam-“asti karma
kṛṣṇaṃ kṛṣṇavipākam| asti śuklaṃ śuklavipākam| asti karma kṛṣṇaśuklaṃ kṛṣṇaśuklavipākam| astyakṛṣṇamaśuklamavipākaṃ
karma karmakṣayāya saṃvartate’ iti| tatra[185] sapākamaśubhaṃ kṛṣṇaṃ
sapākaṃ rūpajaṃ sitam|śubhāśubhaṃ dvidhā kāye(me) nirmalaṃ tatprahāṇakṛt||aśubhaṃ khalu
karma ekāntena kṛṣṇaṃ kliṣṭatvāt| kṛṣṇavipākaṃ cāmanojñavipākatvāt| rūpāptantu śubhamekāntena
śuklam, akuśalenāvyavakīrṇatvāt| śuklavipākaṃ ca manojñavipākatvāt|ārūpyāptaṃ kasmānnocyate
? yatra hi dvividho'sti vipākaḥ-antarābhavikaścopapattibhavikaśca; trividhasya ca
kāyavāṅmanaskarmaṇastatraivoktamiti|“kāmāptaṃ śuklaṃ kuṣṇaśuklamakuśalavyavakīrṇatvāt, kṛṣṇaśuklavipākaṃ
vyavakīrṇavipākatvāt|” santānata etadvyavasthāpitaṃ na svabhāvato na hyevaṃjātīyakamevaṃ
karmāsti vipāko vā yatkṛṣṇaṃ ca syācchuklaṃ ca, anyonyavirodhāt| nanu caivamakuśalasyāpi
karmaṇaḥ kuśalavyavakīrṇatvātkṛṣṇaśuklatvaṃ prāpnoti ? nāvaśyamakuśalaṃ kuśalena
vyavakīryate| kāmadhātau tvasya balavatvātkuśalantu vyavakīryate durbalatvāditi|anāsravaṃ
karmaiṣāṃ trayāṇāṃ karmaṇāṃ kṣayāya prahāṇāya saṃvartate| taddhyakṛṣṇamakliṣṭatvādaśuklaṃ
vipākaśuklatā'bhāvāt| ābhiprāyiko'pyeśa(ṣa) [']śuklaśabdaḥ| uktaṃ tu bhagavatā mahatyāṃ
śūnyatāyāmaśaikṣadharmāṇā(nā)rabhya-“ime te ānanda, dharmā ekāntaśuklā ekāntānavadyāḥ”
iti| śāstre ca-“śukladharmāḥ katame ? kuśalā dharmā anivṛtāvyākṛtāśca|” iti| avipākaṃ dhātvapatitatvāt
pravṛttivirodhācca|kiṃ punaḥ sarvamanāsravaṃ karma sarvasyāsya trividhasya karmaṇaḥ
kṣayāya saṃvartate ? necyu(tyucya)te| kiṃ tarhi ?[186] casasro dṛkpathā dṛṣṭau cetanābhāvanāpathāt|ānantaryapathāḥ
kāme karmaitatkṛṣṇanāśakṛt||[187] navame cetanā yā tu sā kṛṣṇākṛṣṇayā[ghā]tinī|antānantaryamārgasthā
dhyāne dhyāne sitasya tu||tatra darśaṇa(na)mārge
tāvaccatasṛṣu dharmajñānakṣāntiṣu kāmavairāgye cāṣṭāsvānantaryamārgeṣu yā cetanā dvādaśaprakārā
sā kṛṣṇasya karmaṇaḥ prahāṇakārī| kāmavairāgyānantaryamārgeṇa(ṇā)vaseyā cetanā sā
kṛṣṇaśuklakarmakṣayakārī| dhyāne dhyāne tvānantaryamārge paścime yā cetanā caturvidhā sā śuklakarmāpahantrī|kiṃ
puṇaḥ(naḥ) kāraṇamantyenaivānantaryamārgeṇa kuśalasya karmaṇaḥ prahāṇaṃ
nānyena ? na hi tasya svabhāvaprahāṇaṃ prahīṇasyāpi saṃmukhībhāvāt| kiṃ tarhi ? tadālambanakleśaprahāṇāt|
ato yāvadeko'pi tadālambanaḥ kleśaprakāro'sti tāvadasya prahāṇaṃ nopalabhyate|
taccaitadasat| prahīṇaṃ hi tat, na tu vihīnam| ataḥ samudācaratīti| gatametat||sūtra
uktam-“trīṇi duścaritāni| kāyaduścaritaṃ vāṅmanoduścaritam| evaṃ sucaritāni” iti| teṣāṃ
kaḥ svabhāvaḥ ? tatra tāvat-[188] kāyādyakuśalaṃ karma sarvaṃ duścaritaṃ matam|sarvamiti
sasāmantakamaulapṛṣṭhamityarthaḥ|abhidhyādīnyapi trīṇi manoduścaritatrayam||sarvamevākuśalaṃ
kāyakarma kāyaduścaritam| evaṃ vāṅmanoduścaritam| akarmasvabhāvānyapi tvabhidhyādīni manoduścaritasvabhāvāni|“abhighyādaya
eva karmasvabhāvāni” iti sthitibhāgīyāḥ| tacca na, karmakleśaikatvadoṣāt|
sthitibhāgīyā ṇā(nā)ma śākyāḥ sva(śva?) lāṃgūlikadvitīyanāmānaḥ| te khalvabhidhyādīni
manaskarmasvabhāvānīcchanti| teṣāṃ karmakleśaikatvasaṅkaraḥ prāpnoti| kośakāraḥ-“ko'tra
doṣaḥ” ? yadi kaścitkleśaḥ karmāpi syādvāyasaḥ sārasaḥ syāt| karmakleśānāṃ
cātyantasvabhāvaprabhāvakriyāphalabhedabhinnānāmekatvaparikalpaiḥ sāṃkhyīyādidarśaṇa(na)mabhyupagataṃ
syāt|‘api’ śabdātpunaratra sūtroktāstrayo vaṅkāstrayo doṣāstrayaḥ kaṣāyā ākṛṣyante|
teṣāṃ punaridaṃ lakṣaṇaṃ yathākrameṇa| śāṭhyajaṃ kāyakarma kāyavaṅka ityucyate| kuṭilānvayatvāt|
evaṃ śāṭhyajaṃ vāṅmanaskarma vāṅmanovaṅka ityucyate| dveṣajāḥ punasta eva trayo
doṣā ityākhyāyante, cittapradoṣānvayatvāt| rāgajaṃ punaḥ kāyakarma kāyakaṣāya ityuktaṃ
rañjanātmakatvāt| evaṃ vāṅmanaḥkaṣāyau draṣṭavyau| tāni punaḥ kuśalāni kāyavāṅmaṇa(na)skarmāṇi
trīṇi sucaritāni boddhavyāni| etānyeva trīṇi śauceyāṇyu(nyu)ktāni|aśaikṣasantāne trīṇi
mauneyānyucyante| tatra kāyasucaritaṃ kāyamauneyaṃ vāksucaritaṃ vāṅmauneyaṃ mana eva tu
mithyāsaṃkalpoparamānmunirityākhyāyate| taduparamāddhi kāyavāgjalpoparamo bhavati| muneridaṃ
mauneyamiti niruktiḥ|kasmātpunararhata eva mauneyāṇi(ni) ? tasya paramārthamunitvāt| sa
khalu sarvakleśajalpoparamānmunirityucyate|eṣā punarmauṇe(ne)yaśauceyadeśanā mithyāmaunaśaucābhiyuktānadhikṛtyadeśiteti
tadetatsaha mauneyaśauceyarnirdiṣyate||[189] śubhaṃ tatsā'nabhidhyādi
proktaṃ sucaritatrayam|dvayaṃmaulamadaḥ karma mārgā daśa śubhāśubhāḥ||dvayaṃ punaretatsucaritaduścaritākhyaṃ
yanmaulaṃ te daśa śubhāścāśubhāśca karmapathā bhavanti prayogapṛṣṭhavarjyāḥ|tatra
kāyasucaritasya pradeśaḥ pṛyogapṛṣṭhākhyo madyādiviratidānejyādikaḥ|
vāksucaritasya pṛ(pri)yavacanādikaḥ| manaḥsucaritasya śubhā cetanā|kāyaduścaritasyāpi pareṣāṃ
jīvitabhogadārā'[pahāra]prayogapṛṣṭhākhyaḥ| vāgduścaritasyāpyapṛ(pri)yavacanādyākhyaḥ|
manoduścaritasyāpyakuśalaṃ manaskarmai..................steṣāṃ nātyaudārikatvāt|yastu prāṇātipātādattādānakāmamithyācāraviratyākhyau(khyo)
maulaḥ sa kuśalaḥ karmapathaḥ, tasyaudārikatvena
mahānuśaṃsatamaphalatvāt| yastu pareṣāṃ jīvitabhogaparadārāpahārakāyaparispandaḥ
sa maulaḥ sa cākuśalaḥ karmapathaḥ| evaṃ yathāsaṃbhavamanyeṣāṃ draṣṭavyamiti||[ abhidharmadīpe
vibhāṣāprabhāyāṃ [vṛttau] caturthādhyāyasya dvitīyaḥ pādaḥ|caturthādhyāyetṛtīyapādaḥ|idamidānīṃ
vaktavyam| ye ete daśakarmapathā eṣāṃ kati vijñaptisvabhāvāḥ katyavijñaptisvabhāvāḥ
katyubhayasvabhāvāḥ ?tatrākuśalānāṃ tāvat-[190] kāritāḥ ṣaḍavijñaptirdvyātmaikaste'pi
ṣaṭ kṛtāḥ|tatra prāṇātipātādattādānamṛṣāvādapaiśūnyapāruṣyasaṃbhinnapralāpāḥ| ete nāvaśyaṃ
vijñaptisvabhāvāḥ| pareṇa kārayato maulīvijñaptyabhāvāt| kāmamithyācārastu nityaṃ dvyātmakaḥ,
tasya pareṇāśakyatvāt| te'pi ‘ṣaṭ kṛtāḥ, yadā svayameva prāṇātipātādīn ṣaṭ karmapathān
karoti tadā dvyātmāno bhavanti| vijñaptyavijñaptisvabhāvatvāt|kuśalānāṃ punaḥśubhāḥ sapta
dvidhā jñeyā ekavai(dhai)te samāhitāḥ||sapta khalu rūpiṇaḥ kuśalāḥ karmapathāḥ dvidhā
bhavanti| vijñaptyadhīnatvāt samāhitaśīlasya| dhyānānāsravasaṃvarasaṃgṛhītāstvavijñaptisvabhāvā
eva| samāhitasya vijñaptyabhāvāt|[191] yā sāmanteṣvavijñaptiḥ pṛṣṭheṣu tu viparyayaḥ|sāmantakaḥ
khalu yadā tīvreṇa paryavasthānena prayogamārabhate, prasādena vā ghanarasena
tadā dvisvabhāvā| yadā mṛdunā tadā vijñaptireva| viparyayeṇa tu pṛṣṭheṣvavaśyamavijñaptiḥ|
yadi punaḥ karmapathaṃ kṛtvā punastatravānuceṣṭate syādvijñaptirapīti| tīvreṇa tu prahāreṇa
jīvitādvyaparopayati| tatra yā vijñaptistatkṣaṇikā cāvijñaptiḥ sa maulaḥ karmapathaḥ| dvābhyāṃ
hi kāraṇābhyāṃ prāṇātipātāvadyena spṛśyate| prayogataḥ phalaparipūritaśca| tata ūrdhvamavijñaptikṣaṇaḥ(ṇāḥ)
pṛṣṭhībhavanti| yāvaddhataṃ paśuṃ kṛṣṇāti śodhayati vikrīṇāti pacati
khādati kīrtayati| yadi tāvadasya vijñaptikṣaṇā api pṛṣṭhaṃ bhavanti| evamanyeṣvapi yathāsaṃbhavaṃ
yojyam|abhidhyādīnāṃ nāsti prayogo na pṛṣṭhaṃ saṃmukhībhāvamātrādeva karmapathāḥ|sūtre
bhagavatoktam-“prāṇātipāto bhikṣavastrividhaḥ| lobhajo dveṣaja mohajaḥ, yāvanmithyādṛṣṭiḥ”
iti| tatraiṣāṃ karmapathānāṃ keṣāñcillobhena niṣṭhā, keṣāñcid dveṣeṇa, keṣāñcinmohena|
sarveṣāmapiprayogastu trimūlotthaḥprayogasteṣāmakuśalamūlatrayājjātaḥ| tatra lobhajaḥ
prāṇātipātastaccharīrāvayavārthaṃ mṛgalubdhānāmaurabhrikamātsikaśākuntakādīnāṃ ca| dveṣajo
yathā vairaṇi(ni)ryātanārtham| mohajo yājñikāṇāṃ(nāṃ) dharmabuddhyā rājñāṃ ca dharmapāṭhakaprāmānyā(ṇyā)ddhiṃsatām|
pārasīkādīnāṃ ca dharmabuddhyā mātaraṃ pitaramabhighnatām|lobhajamadattādānaṃ
yastenārthī taddharati| dveṣajaṃ vairaniryātanārtham| mohajaṃ yathā rājñāṃ
dharmapāṭhakaprāmāṇyād dṛṣṭaṇi(ni)grahārtham| yathā ca duṣṭabrāhmaṇā āhuḥ-“sarvamidaṃ
prajāpatinā brāhmaṇebhyo dattaṃ brāhmaṇānāṃ daurbalyādvṛṣalāḥ paribhuñjante| tasmādapaharan
brāhmaṇaḥ svamādatte svameva tu koṣṭhaṃ vaste svaṃ dadāti” iti|lobhajaḥ kāmamithyācāraḥ
paradārādiṣu tatsaṃrāgādabrahmacaryam| dveṣajo vairaṇi(ni)ryātanārtham| mohajo yathā pārasīkānāṃ
mātrādigamanam| gosave ca yajñe “upahā uadakaṃ cūṣayati, tṛṇāni cchinatti, upaiti
mātaramupasvasāramupasa[gotrā]di(mi)ti|”mṛṣāvādādayo lobhajā dveṣajāśca yathā pūrvamuktam|
mohajo mṛṣāvādo yathāha-“na narmayuktamanṛtaṃ hinastina strīṣu rājanna vivāhakāle|prāṇātyaye
tsa(sa)rvadhanāpahārepañcānṛtānyāhurapātakāni||” iti|paiśūnyādayastu mithyādṛṣṭipravartitā
mohajā yaśca vedādyasacchāstrapralāpaḥ|[abhidhyādyāstrimūlajāḥ]||abhidhyādayastu lobhādanantarasaṃbhūtatvāt
trimūlajāḥ|uktāḥ[a]kuśalāḥ karmapathāḥ|[192] [kuśalāḥ prayogapṛṣṭhāśca
kuśalatrayamūlajāḥ]|kuśalānāṃ tu prayogaḥ pṛṣṭhaṃ ca trimūlottham| teṣāṃ kuśalacittasamutthitatvāt,
tatra ca tadbhāvāt|kena punareṣāṃ karmapathānāṃ samāptirbhavati ? tadidamapadiśyate-dveṣeṇa
vadhapāruṣyavyāpattīnāṃ samāpanam||prāṇātipātapāruṣyavyāpādānāṃ khalu dveṣeṇa
niṣṭhā bhavati| parityāgaparuṣacittasaṃmukhībhāvāt||[193] steyasyānyāṅganāyāterabhidhyāyāśca
lobhataḥ|adattādānaparastrīgamanābhidhyānāṃ lobhena niṣṭhā|mithyādṛśastu mohenamithyādṛṣṭeḥ
khalu mohena samāptirbhavati| adhimātramūḍhābhihitāṃ niṣṭhāpayati|tadanyeṣāṃ tribhirmatam||ke
punaranye ? mṛṣāvādapaiśunyasaṃbhinnapralāpāḥ| teṣāṃ tribhirapi niṣṭhā lobhena
dveṣeṇa moheṇa(na) vā||athaiṣāṃ caturṇāṃ kāṇḍānāṃ kimadhiṣṭhāṇāṃ(nam) ? taducyate-[194]
caturṇāmapyadhiṣṭhānaṃ jñeyameṣāṃ yathākramam|prāṇinaścātha bhogāśca nāmarūpaṃ ca nāma ca||tatra
sattvādhiṣṭhānā vadhādayaḥ| bhogādhiṣṭhāṇāḥ(nāḥ) parastrīgamanādayaḥ| nāmarūpādhiṣṭhānā
mithyādṛṣṭiḥ| nāmakāyādhiṣṭhāṇā(nā) mṛṣāvādādayaḥ||kathaṃ punaḥ prāṇātipātaṃ svayaṃ kurvataḥ
karmapatho bhavati kathaṃ yāvanmithyādṛṣṭiriti ? lakṣaṇaṃ karmapathānāṃ vaktavyam|
tadārabhyate-[195] prāṇātipāto dhīpūrvamabhrāntyā paramāraṇam|yadi khalu haniṣyāmi hanmyenamiti
saṃcintyābhrāntacittaḥ paraṃ jīvitādvyaparopayati, evaṃ prāṇātipāto bhavati| prāṇo
vā vāyuḥ kāyacittāśrito vartate| tamatipātayatīti prāṇātipātaḥ|na, anupapatteḥ| vināśānuṣaktā
khalu saṃskārāḥ pratikṣaṇavinaśvarāścābhyupagamyante| teṣāmitthaṃbhūtānāṃ sthitiśaktikriyā'bhāve
satyanāgatānāṃ ca tulyātulyajātīyānāṃ nirātmakatvāviśeṣe kena hantrā kimāpadyate
?atra sautrāntikāḥ parihāramāhuḥ- “na| pradīpaṇi(ni)rvāpaṇa(na)ghaṇṭaśabdanirodhavattatsiddheḥ|”na,
samānatvāt| ayaṃ tvatra parihāraḥ-hanturhetusāmarthyopaghātakaraṇe satyanāgatasaṃskāraśaktikriyādhānavidhānavighnakaraṇāt
prāṇātipātopapattiḥ| kasya punastajjīvitaṃ yastena
viyojyate, te vā prāṇā iti ? prasiddhasya pudgalasya yo'sāvevaṃ nāmaivaṃ gotra iti vistaraḥ|abuddhipūrvādapi
prāṇivadhātkarturadharmo bhavati yathā'gnisparśāddāha iti nagnāṭāḥ|
teṣāṃ paradāradarśaṇa(na)sparśane'pyeṣa prasaṃgaḥ| tuṣṭaruṣṭanagnāṭavāhlīkanirgranthaśiroluñcane
ca|buddhipūrvātprāni(ṇi)vadhāddharmo'pi bhavatīti yājñikāḥ| katham viṣabhakṣaṇavat|
tadyathā kiñcidviṣabhakṣaṇaṃ mantrapūrvaṃ hitāya bhavati| kiñcidahitāya yadamantrapūrvaṃ
tadvaditi| na| galāmreḍanaśastranipātamantareṇa mantramātrakena paśuvadhasāmarthyādarśaṇā(nā)t|
piṣṭamayacchāgā hutimātreṇa paśuvadhādiyajñadharmotpattyasāmarthyācca| kiñca, viṣasya
māraṇajīvitaśaktidvayasāmarthyadarśaṇā(nā)t| tatra mantrapūrvakaṃ kiñcijjīvayati kiñciddurgatāriṣṭeṣu
na jīvayati| amantrapūrvakamapi kiñcījjīvayati kiñcinna jīvayati| [bhukta]viṣasyāpekṣi[ka]tvāt|
kiñca, śabarādimantrāṇāṃ viṣamāraṇāśaktyupaghāte'pi pāpapraṇāśanaśaktyadarśaṇā(nā)t|
kiñca, hiṃsāhiṃsayordharmādharmasvālakṣaṇyāparityāgabhūtatvāt| juhotyādikriyāvyaṅgyo
dharmaḥ iti cet| na| tadrūpāsiddhatvāt, abhivyaktyanupapatteśca| kriyāmātramapūrvamiti
cet| na| kriyāyā nityatvānupapatterniruktyanupapatteśca||atyaktā'nyadhanādānamadattādānamucyate||abhrāntyeti
vartate| yadi balacauryabuddhyā paradravyaṃ svīkaroti||[196] parastrīgamanaṃ
kāmamithyācāro vikalpavān|agamyagamanaṃ khalvapi kāmamithyācāraḥ| sa ca bahuprakāravikalpo
bhavati| agamyāṃ gacchati mātaraṃ vā duhitaraṃ vā paraparigṛhītaṃ(tāṃ) vā
svāmapyanaṅge gacchatyadeśe ca| niyamasthāṃ vā| abhrāntyetyuktam|arthajñāyā'nyathāvādo drohabuddhyā
mṛṣāvacaḥ||vaktṛṃ(ktṛ)śrotṛbuddhyapekṣayā khalu mṛṣāvādo bhavati| yadi vaktā'rthānāmabhijño
bhavati sa taṃ vigopya drohabuddhyā'nyathā brūte| śrotā ca tathaivāvagacchati|
tadāsya mṛṣāvādaḥ kamapatho bhavati||ye khalvime māhakīmātṛsūtrā diṣvaṣṭāvanāryā vyavahārāḥ
proktāḥ, aṣṭau cāryāḥ-“adṛṣṭe dṛṣṭavāditā'nāryo vyavahāraḥ| aśrute, amate, avijñāte, śrutamatavijñātavāditā'nāryo
vyavahāraḥ| dṛṣṭaśrutamatavijñāte cādṛṣṭādivāditā'nāryo vyavahāraḥ|
viparyayeṇa tvaṣṭāvevāryā vyavahārāḥ|” teṣāṃ punaridaṃ lakṣaṇaṃ vyākhyāyate-[197] dṛṣṭayā
śrutyādibhiścākṣairmaṇa(na)sā yacca gṛhyate|dṛṣṭaṃ śrutaṃ mataṃ jñātamityuktaṃ tadyathākramam||yatkhalu
cakṣuṣā'locitaṃ cakṣurvijñānamanovijñānābhyāṃ cānubhūtaṃ taddṛṣṭamityucyate|
yacchrotreṇa śrotramanovijñānābhyāṃ cānubhūtaṃ tacchrutam| yat tribhirghrāṇajihvākāyaistadvijñānamanovijñānaiścānubhūtaṃ
tanmatamityucyate| teṣāṃ prāpyaviṣayagrāhitvāt, kabaḍiṃkārāhāraviṣayatvācca|
tatreṣṭaparyāyavācī mataśabdaḥ| yatpunarmanovijñānenānubhūtaṃ tadvijñātaṃ
tadadhyavasāye niścayaparisamāpteḥ|gatametat| prakṛtamevānuvartatām||yaḥ kāyenānyathātvaṃ
prāpayet, syānmṛṣāvādaḥ ? syāt| tadapadiśyate-syānna kāyenna(na) parākrameta prāṇātipātāvadyena
ca spṛśyeta| syādvācā parākrameta syānna vācā parākrameta mṛṣāvādāvadyena ca
spṛśyeta| syātkāyena parākrameta, syānna kāyena vācā parākrameta, ubhayāvadyena ca spṛśyeta|
syādṛṣīṇāṃ manaḥpradoṣeṇa proṣadhanidarśaṇaṃ(naṃ) cātra iti|kathaṃ punarvijñaptyā vinā
tatrāvijñaptiḥ kāmāvacarī karmapatho yokṣyate| sati hi cittaparispande mahābhūtatajjakāyaparispando'vaśyaṃ
bhāvīti kartavyo'tra yatnaḥ|ukto mṛṣāvādaḥ||[198] paiśunyaṃ bhedakṛdvākyaṃyatkhalu
kliṣṭacittasya parabhedāya vacanamabhrāntyā tatpaiśunyamityucyate|pāruṣyaṃ tu yadapriyam|abhrāntyā
kliṣṭacittasya yadvacanaṃ tatpārūṣyamiti|kliṣṭaṃ saṃbhinnalāpitvamanye
gītakathādivat||kliṣṭaṃ khalu sarvaṃ vacanaṃ saṃbhinnapralāpitvam| yasya guṇasya bhāvād dravye
śabdaniveśastabhidhāne tvatalau| kaścāsau guṇaḥ ? saṃbhinnapralāpa eva| sa yasyāsti
sa saṃbhinnapralāpī| tadbhāvaḥ saṃbhinnapralāpitvam|anye punarbruvate| yadetanmṛṣāvādāditribidhaṃ
vacanaṃ tato yadanyatkliṣṭaṃ lapanagītanāṭyatīrthaśāstrādi tatsarvaṃ sabhinnapralāpaḥ||[199]
parasvāsatspṛhā'bhidhyā vyāpā[daḥ] sattvagocaraḥ|vidveṣānā'nantadṛṣṭistu mithyādṛṣṭi[rahetukā]||abhidhyā
tāvad dviṣataḥ spṛhā| aho bata yatpareṣāṃ tanmama syādityeṣā viṣayaprārthaṇā(nā)
viṣamalobhākhyā abhidhyetyucyate|vyāpādaḥ khalvapi sattvaparityāgabudhyā
pratighaḥ|mithyādṛṣṭirapi hetuṃ vā phalaṃ vā kriyāṃ vā sadvā vastu nāśayataḥ yā dṛṣṭirmatirityevamādi
sā mithyādṛṣṭirityucyate|tayā punarmithyādṛṣṭyā prakarṣaprāptayā navaprakārayā
navaprakārāṇi kuśalamūlāni samucchidyante| bhāvanāheyakleśaprahāṇavat|yattarhi śāstra uktam-“katamānyadhimātrāṇyakuśalamūlāni
yairakuśalamūlaiḥ kuśalamūlāni samucchinatti ? kāmavairāgyaṃ
cānuprāpnuvan yāni tatprathamata upalikhati ?” naiṣa doṣaḥ| akuśalamūlādhyāhṛtatvāt|
mithyādṛṣṭesteṣveva tatkarmopacaryate| tadyathā'gnireva grāmasya dagdhā caurāstu tasyādhyāhārakāstadvaditi|kāmāvacarāṇyupapattilambhikānyeva
ca samucchidyante, prāyogikebhyaḥ pūrva(rvaṃ)
parihīṇatvāt|evaṃ hyūktaṃ bhagavatā-“samanvāgato'yaṃ puruṣaḥ kuśalairapi dharmairakuśalairapi
dharmaiḥ” iti vistaraḥ| tatra samanvāgato'yaṃ pudgalaḥ kuśalairapi dharmairaviśeṣeṇa
dvividhaiḥ-prāyogikairupapattilābhikaiśca| te'sya pudgalasya kuśalā dharmā antardhāsyanti,
prāyogikāḥ anupūrvasamucchede, pūrvaṃ tadvihāneḥ| asti cāsya kuśalamūlamanusahagatamanupacchinnamupapattilābhikam|
tadapyapareṇa samayeṇa sarveṇa sarvaṃ samucchetsyate| yasya
samucchedātsamucchinnakuśalamūla iti saṃkhyāṃ gamiṣyatīti| ataḥ sarvākuśalamūlabhūtā
mithyādṛṣṭiriti saugatāḥ|“sūkṣmaṃ kuśaladharmabījaṃ tasminnakuśale cetasyavasthitaṃ yataḥ
punaḥ pratyayasāmagrīsannidhāne sati kuśalaṃ cittamutpadyate” iti kośakāraḥ|yuktyāgamavirodhāttanneti
dīpakāraḥ|tatra yuktivirodhastāvadvijātīyāddhetorvijātīya phalānutpattidarśaṇā(nā)dyavabījācchāliphalavadyoniśo
manasikāraparataḥ sadghoṣābhyāṃ mithyādṛṣṭivacca| cakṣūrūpābhyāṃ
vijñānavaditi cet| na| sabhāgahetau sati cakṣūrūpayornimittakāraṇamātratvā[t], dadhyutpattāvātañcanavat|
kiñca, viruddhānāmanyataropapatteśca| na hi viruddhānāṃ sukhaduḥkhālokatamaḥprabhṛtīnāṃ
caikatra [saṃbhavada]vasthānaṃ dṛṣṭam| nāpi parasparaṃ bījaphalābhisaṃbandhaḥ|
kiñca, cittabījaikatvābhyupagamācca| akuśalameva hi cittaṃ bhavatāṃ jīva(bīja)miṣṭam|
tasya kuśale cittakṣaṇe viruddhakriye ca cittāntare bījaleśānupapattiḥ| uktottaratvācca|
vistareṇa hyatrottaramuktam| tatsmaryatāmiti|āgamavirodho'pi, “sarvaṃ sarveṇa cche[tsya
te” iti ...........cya]mānaṃ bījamavasthitaṃ gaṃsyate| iti|vyākhyātāḥ salakṣaṇāḥ karmapathāḥ||kaḥ
punaḥ salakṣaṇaḥ karmapathārthaḥ ? karma ca karmaṇaśca cetanākhyasya panthāna
iti karmapathāḥ| tatra sapta karma ca karmaṇaśca panthā[i]ti karmapathāḥ, trayastvabhidhyādayaḥ
karmaṇaḥ panthāno na karma| cetanā [hi tat saṃprayogiṇī bhavati |] saṃprayuktā[tadvaṣe(śe)ṇa(na)gaccha]tyabhisaṃskarotītyarthaḥ|
sā tu karmaiva na karmapathaḥ| na hyasau trayāṇāṃ
vaśena vartate| idamucyate-[200] cetanā na kriyāmārgastaistu sattā pravartate|katibhiḥ
punaḥ karmapathaiḥ sārdhaṃ cetanā yugapadutpannā vartate ? tadārabhyate-yugapadyāva[daṣṭā]bhiraśubhaiścetanaiḥ
saha||[ekena tāvatsaha vartate| vinānyenābhidhyādisaṃmukhībhāve akliṣṭacetaso
vā tatprayogeṇa rūpiṇāmanyatamaniṣṭhāgamane|dvābhyāṃ saha vartate| vyāpannacittasya
prāṇivadye| abhidhyāviṣṭasya cādattādāne kāmamithyācāre saṃbhinnapralāpe vā|tribhiḥ saha|
vyāpannacittasya parakīyaprāṇimāraṇāpaharaṇe yugapat| abhidhyāviṣṭasya tatprayogeṇa rūpi[dvayaniṣṭhāgamane
tribhireva]|[caturbhiḥ saha vartate| bhedā]bhiprāyasya nandanavacane
paruṣavacane vā| tatra hi mānasa eko bhavati vācikāstrayaḥ| abhidhyādigatasya vā tatprayoge'ṇya(nya)trayanni(ni)ṣṭhāgamane|evaṃ
pañcaṣaṭi(ṭ)saptabhiryojyam|aṣṭābhiḥ saha varte(rta)ta(te)|
ṣaṭsu prayogaṃ kṛtvā pare saṃpreṣaṇena svayaṃ kāmamithyācāraṃ kurvataḥ samaniṣṭhāgamane|
evaṃ [tāvadakuśalaḥ]||[201] [śubhaistu] daśabhiryāvatsārvaṃ(rdhaṃ) naikāṣṭapañcabhiḥ|śubhaiḥ
khalu karmapathairyāvaddaśabhiḥ saha vartata ityutsṛṣṭiḥ| tadapavādoyam-‘naikāṣṭapañcabhiḥ’|
na khalvekena pañcabhiraṣṭābhirvā saha vartate|tatra dvābhyāṃ saha vartate|
kuśaleṣu pañcasu vijñāneṣu sthitasyārūpyasamāpattisaṃgṛhīte ca kṣayānutpādajñānasaṃprayuktāvijñānaṃ
tatsaṃ[prayuktā ca] prajñānadṛṣṭiriti|tribhiḥ saha vartate| samyagdṛṣṭisaṃprayukte
manovijñāne| yatra saṃvaro ṇā(nā)sti|caturbhirakuśalāvyākṛtacittasyopāsakasya śrāmaṇerasaṃvarasamādāne|ṣaḍbhiḥ
kuśaleṣu pañcasu vijñāneṣu tatsamādāne|saptabhiḥ kuśale manovijñāne
tatsamādāna eva| akuśalāvyākṛtacittasya [ca bhikṣu]saṃvarasamādāne|[navabhiḥ] kuśaleṣu pañcasu
vijñāneṣu tatsamādāne, kṣayānutpādajñānasaṃprayukte ca manovijñāne tasminneva ca dhyānasaṃgṛhīte|daśabhistato'nyatra
kuśale manovijñāne bhikṣusaṃvarasamādāna eva| sarvā ca dhyānānāsravasaṃvarasamāvartinī
cetanā'nyatra kṣayānutpādajñānābhyām| saṃvara[nirmuktena tvekenāpi
saha syādanyacittasyai] kāṅgaviratisamādāne| pañcāṣṭābhirapi syāt| kuśalamanovijñānasya
dvipañcāṅgasamādāne yugapat|kasyāṃ punargatau kati kuśalāścākuśalāśca karmapathāḥ saṃmukhībhāvataḥ
samanvāgato vā santīti ?vilāpadveṣapāruṣyāṇyu(ṇi)ṣa (sa)nti narake dvidhā||ete
trayaḥ saṃbhinnapralāpapārūṣyavyāpādā nārake [saṃmukhībhāva] taḥ samanvāgamataśca vidyante|[202]
tadvadeva matā'bhidhyā mithyādṛṣṭistathaiva ca|kecitkhalu bruvate-abhighyā mithyādṛṣṭiścāpi
dvābhyāṃ prakārābhyāṃ vidyete|anye punarāhuḥ- samanvāgamata evābhidhyāmithyādṛṣṭī
vidyete| rañjanīyavastvabhāvāt, karmaphalapratyakṣatvācca|taccaitadakāraṇam| tatra tāvattṛṣṇā'vidyā'dhimātratamatvāditi
[pūrva]mapākṣikaḥ|abhidhyāditrayaṃ tadvatkurau pralapanaṃ
dvidhā||kurau khalvevameva trayo'bhidhyāvyāpādamithyādṛṣṭayaḥ|anye punarāhuḥ-samānvāgamata
eva na saṃmukhībhāvataḥ amamāparigrahatvāt, snigdhasantānatvādāghātavastvabhāvādapāpāśayatvācca||[203]
aśubhāstu daśānyatranarakottarakurubhyāṃ kāmadhātau dvābhyāṃ prakārābhyāṃ
daśāśubhā vidyante|sarvatra kuśalāstrayaḥ|śubhāstu ‘trayaḥ’| trayo'nabhidhyā'vyāpādasamyagdṛṣṭayaḥ
sarvatra traidhātuke pañcasvapi gatiṣu dvābhyāṃ prakārābhyāṃ santīti|ārūpyā'ryā'saṃjñināṃ
ca rūpiṇaḥ sapta lābhataḥ||ārūpyeṣu khalvāryāṇāmevātītānāgatenānāsravasaṃvareṇa
samanvāgamo'styasaṃjñināṃ ca| dhyānasaṃvareṇa yāvadbhūbhyāśrayaṃ hyanāsravaśīlamārya utpāditanirodhitaṃ
kṛtvā ārūpyeṣūpapanno bhavati tenātītena samanvāgato bhavati| ṣaḍbhūbhyāśrayeṇānāgatenāpi,
na tu saṃmukhībhāvataḥ, ārūpyāṇāṃ catuskandhātmakatvādasaṃjñisattvāṇāṃ(nāṃ)
cācittakatvāt| bhūtacittapratibaddho hi tatsaṃvarasaṃmukhībhāvaḥ||[204] kurūnsanarakānhitvā
sarvatrānyatra te dvidhā|kurūn hitvā narakāṃśca| anyatra gatau saṃmukhībhāvato hyete sapta
kuśalāḥ karmapathā vidyante| saṃvaranirmuktā eva tu tiryakpreteṣu| saṃvarasaṃgṛhītā eva
rūpadhātāvanyatrobhayathā|te khalvete dvividhā karmapathāḥsarve vipākaniṣyandādhipatyaphaladā
daśa||tatrākuśalaiḥ sarvairāsevitairbhāvitairbahulīkṛtairnarakeṣūpapadyate tadeṣāṃ vipākaphalam|
saceditthatvamāgacchati sa manuṣyāṇāṃ sabhāgatām, prāṇātipātenālpāyuṣko bhavati|
adattādānena bhogavyasanī| kāmamithyācāreṇa sapatnadāraḥ| mṛṣāvādenābhyākhyānabahulaḥ|
paiśūnyenādṛḍhamitraḥ| pāruṣyenā(ṇā)manojñaśabdaśrāvī| saṃbhinnapralāpenānādeyavākyaḥ| abhighyayā
tīvrarāgaḥ| vyāpādena tīvradveṣaḥ| mithyādṛṣṭyā tīvramohaḥ| itīdameṣāṃ ṇi(ni)ṣyandaphalam|prāṇātipātenātyāsevitena
bāhyā bhāvā alpaujaskā bhavanti| adattādānena parīttaphalā
alpasasyā aśanibahulāḥ| kāmamithyācāreṇa rajo'vakīrṇāḥ| mṛṣāvādena durgandhāḥ| paiśūnyenotkūlanikūlāḥ|
pāruṣyena(ṇa) duḥsparśāḥ kaṇḍukaprāyāśca| saṃbhinnapralāpena viṣamapariṇāmāḥ|
abhidhyayā pacitaphalāḥ| vyāpādena kaṭukarmaphalāḥ| mithyādṛṣṭyā bījādapakṛṣṭaphalā aphalā
vā| idameṣāmādhipatyaphalam|tatpunaretat[205] duḥkhopasaṃhṛterduḥkhamalpāyuṣṭvantu māraṇāt|tejonāśātkṛśaujastvamidaṃ
tattrividhaṃ phalam||yattena parasya duḥkhā vedanā janitā
tatonarakeṣūpapadyate| yadiṣṭaṃ jīvitamupacchinnaṃ tato'lpāyuḥ| yattejo nāśitaṃ tena bāhyā
bhāvāḥ kṛśaujasaḥ| evamanyeṣāmapi yojyam|kuśalānāmapi karmapathānāmevameva tatphalatrayaṃ
viparyayeṇa lakṣayitavyam| prāṇivadhaviratyā sevitayā deveṣūpapadyate| saceditthatvamāgacchati
manuṣyāṇāṃ sabhāgatāṃ dīrghāyurbhavati| tadādhipatyenaiva bāhyā bhāvā mahojaso bhavantīti|
sarvaṃ viparyayeṇa draṣṭavyam||atra pūrvaṃ yāṇi(ni) pañca phalānyuktāni teṣāṃ kataratkarma
katibhiḥ phalaiḥ saphalam ?[206] ānantaryapathe karma phalavatpañcabhiḥ phalaiḥ|caturbhistvamalenāryaṃ
tadvadanyacchabhāśubham||prahāṇamārge samale pañcabhiḥ phalaiḥ karma
saphalaṃ bhavati| tulyā adhikā api tasya paścādutpannāḥ sadaśā dharmā ṇi(ni)ṣyandaphalam|
vipākaphalaṃ svabhūminiyato vipākaḥ| visaṃyogaphalaṃ yatkleśaprahāṇam| puruṣakāraphalaṃ ye
tadbalasamutpannā dharmāḥ| na tathā sahabhuvaḥ| yaccānantarotpanno vimuktimārgaḥ, yaccānāgataṃ
bhāvyate, yacca tatprahāṇaṃ tadbalena hi tatprāptyu pattiḥ| adhipatiphalaṃ svabhāvādanye
sarvasaṃskārāḥ pūrvotpanna varjjā iti draṣṭavyam| prahāṇamapi tanmārgasyādhipatiphalaṃ
yujyate| tadādhipatyena tatsākṣātkaraṇādityanye| yattu nirmalaprahāṇamārge karma taccaturbhiḥ
phalaiḥ saphalaṃ vipākaphalaṃ muktvā| ‘tadvadanyacchubhāśubham|’ anyadapi sāsravaṃ yacchubhāśubham,
yacca prahāṇamārgādanyatkuśalasāsravaṃ[karmaṃ] yaccākuśalaṃ tadapi caturbhireva
phalaiḥ saphalaṃ visaṃyogaphalaṃ tyaktvā||[207] tato'nyannirmalaṃ jñeyaṃ tribhiravyākṛtaṃ
tathā|śeṣaṃ punaraṇā(nā)sravaṃ yatprahāṇamārgādanyat, yaccāvyākṛtaṃ tattribhirvipāka[vi]saṃyogaphalaṃ
muktvā|phalaṃ śubhasya catvāri dve trīṇi ca śubhādayaḥ||kuśalasya karmaṇaḥ
kuśalā dharmāścatvāri phalāni vipākaphalaṃ hitvā| akuśalā dve puruṣakārādhipatiphale| avyākṛtāstrīṇi
niṣyandavisaṃyogaphale hitvā||[208] śubhādyāstvaśubhasya dve trīṇi catvāri ca
kramāt|akuśalasya karmaṇaḥ kuśalā dharmā dve puruṣakārādhipatiphale| akuśalāstrīṇi vipākavisaṃyogaphale
hitvā| avyākṛtāścatvāri visaṃyogaphalaṃ hitvā| avyākṛtamapi hyakuśalānāṃ niṣyandaphalamasti|
yathā kāmāvacare satkāyāntargrāhadṛṣṭī| sarveṣāṃ duḥkhadarśaṇa(na)prahātavyāṇāṃ(nāṃ)
samudayadarśaṇa(na)prahātavyāṇāṃ(nāṃ) ca sarvatragāṇā(nā)m|avyākṛtasya te tu
dve trīṇi trīṇi śubhādayaḥ||avyākṛtasya karmaṇaḥ kuśalā dharmāḥ dve puruṣakārādhipatiphale|
akuśalāstrīṇi visaṃyogaphale hitvā| avyākṛtasya tānyeva trīṇi||[209] sarve catvāryatītasya
madhyamasya ca bhāvinaḥ|maghyamā dve svakasyaiva trīṇyanāgāmijanmanaḥ||tatra ‘sarve’ iti
traikālikāḥ| atītasya karmaṇo'tītānāgatapratyutpannā dharmāścatvāri phalāni visaṃyogamapāsya|
pratyutpannasyāpi karmaṇo'nāgatā dharmāścatvāri phalānyetānyeva| vartamānāstu dharmā
vartamānasya karmaṇaḥ dve puruṣakārādhipatiphale| ajātasya tvajātā dharmāstrīṇi phalāni
niṣyandavisaṃyogaphale hitvā||[210] catvāryekabhuvo dve vā trīṇi cāparabhūmikāḥ|svabhūmikā
dharmāḥ karmaṇo yathāsaṃbhavaṃ catvāri phalāni visaṃyogaphalaṃ hitvā| anyabhūmikā dharmāḥ
te cedanāsravāstrīṇi, vipākavisaṃyogaphale hitvā| niṣyandaphalaṃ hyadhātupatitānāmanyabhūmikaṃ
na vāryate| sāsravāśced dve, puruṣakārādhipatiphale|śaikṣādyāstrīṇi śaikṣasya ta evāśaikṣakarmaṇaḥ||śaikṣasya
karmaṇaḥ śaikṣā dharmāstrīṇi phalāni, vipākavisaṃyogaphale hitvā|
aśaikṣā apyevam| naivaśaikṣāṇā(nā)śaikṣāstrīṇyeva niṣyandavipākaphale hitvā||aśaikṣasya
tu karmaṇaḥ[211] ekaṃ trīṇi dvayaṃ caiva śaikṣādyāḥ paścimasya tu|dve dve pañca yathāsaṃkhyaṃaśaikṣasya
khalu karmaṇaḥ śaikṣā dharmā ekamadhipatiphalam, aśaikṣāstrīṇi vipākāvisaṃyogaphale
hitvā| naivaśaikṣāṇā(nā)śaṃkṣā dve puruṣakārādhipatiphale| naivaśaikṣānāśaikṣāṇāṃ
punaḥ śaikṣā dharmā dve puruṣākārādhipatiphale| evamaśaikṣāḥ| naivaśaikṣānāśaikṣāḥ pañcaphalāni|dṛggheyasya
tu karmaṇaḥ||[212] trīṇi catvāri caikaṃ ca dṛṣṭiheyādayaḥ smṛtāḥ|darśaṇa(na)heyasya
khalu karmaṇaḥ darśaṇa(na)heyā dharmāstrīṇi phalāni, vipākavisaṃyogaphale hitvā|
bhāvanāheyāścatvāri, visaṃyogaphalaṃ hitvā| apraheyā ekamadhipatiphalam|te tvabhyāsapraheyasya
dve catvāri tridhā matāḥ||[213] kramādekadvicatvāri te tvaheyasya karmaṇaḥ|bhāvanāheyasya
khalu karmaṇo darśaṇa(na)heyā dharmāḥ dve, puruṣakārādhipatiphale| bhāvanāheyāścatvāri
visaṃyogaphalaṃ hitvā| apraheyāstrīṇi, vipākaniṣyandaphale hitvā| apraheyasya tu karmaṇo
darśaṇa(na)prahātavyā dharmā ekamadhipatiphalam| bhāvanāheyā dve, puruṣakārādhipatiphale|
apraheyāścatvāri vipākaphalaṃ hitvā||atha kimekaṃ karmaikaṃ janmākṣipati, athānekam ?
tadādarśyate-ekenākṣipyate[janma] bhūribhiḥ paripūryate||ekena khalu karmaṇā sakalamekaṃ janmākṣipyate|
bahubhistu paripūryate| tadyathā citrakara ekayā vartyā katsnaṃ rūpamākṣipati,
bahvībhiḥ paripūrayati tadvaditi|atha yaduktaṃ bhagavatā-“karmasvako'yaṃ bhikṣavo lokaḥ”
iti| tatkeyaṃ karmasvakatā nāma ? tadārabhyate-[214] kuśalaṃ vā'thavā pāpaṃ yadatītaṃ dadatphalam|svaṃ
kāyavāṅmanaskarma sā karmasvakatā matā||yatkhalu kāyavāṅmanaskarma svayaṃ kṛtaṃ
kuśalākuśalamabhyatītaṃ dadatphalaṃ sā karmasvakatā draṣṭavyā||kathaṃ punaḥ pratikṣaṇabhidureṣu
saṃskāreṣu parasparākṛtasaṅketeṣu satsu, asati ca nitye karttari bhoktari ca karmasvakatā'bhidhīyate
? tadatra pratisamādhīyate-[215] saṃvṛtyā skandhasantāne tatkriyāphaladarśaṇā(nā)t|karttṛtā
bhoktṛtā coktā niṣiddhā śāśvatasya tu||svātmābhyudayaviśeṣārthaḥ khalu
karmārabhyate| kaścidahaṃ viśiṣṭajñānavijñānasaukhyarūpakāntilāvaṇya(ṇya)sauṣṭhavayuktaṃ
janma pratilabheyeti| śāśvate tvātmani niṣkriye pūrvapaścādviśeṣābhāvāt karttṛtvaṃ cātyantāpadhvastayuktividhānam|
skandhasantāne tu viśiṣṭaskandhāntarotpattau satyāṃ bījajalābhiṣekādyanugrahā[d]
viśiṣṭaphalotpattivaditi| pūrvamevāviṣkṛtametaditi||idamidānīṃ vaktavyam|[216]
syātkarmasvakatā nāsti tasya ceti catuṣkikā|syātkhalu karmasvakatā nāpi ca tasya
karmaṇo vipāke'vasthita iti catuṣkoṭikā|prathamā tatphalasthasya vihāṇā(nā)ttasya karmaṇaḥ||yadi
tasya karmaṇaḥ phale'vasthitastacca karma vihīnaṃ bhavati||[217] dvitīyā tatphalasthasya
karmaṇā tena cānvayāt|tṛtīyobhayayuktasya caturthyanubhayasya tu||[218] syātkarmasvakatā
nāpi tatphalaṃ vedayiṣyati|dvitīyā catuṣkoṭikā| tatra prathamā koṭiḥ-tatphalāvasthitasyādyā
jñeyā taccarame phale||[219] dvitīyā dhruvapākasya tadvipākānavasthite|tṛtīyā dvayasadbhāvā
caturthī tūbhayaṃ vinā||tṛtīyā catuṣkoṭikā-[220] syātkarmaṇānvitaścaiva no ca tatphalavedanam|syātkhalu
karmaṇā samanvāgato na ca tasya karmaṇaḥ phalaṃ vedayate| catuṣkoṭikā|ādyā
dattavipākena niruddhānāgatādinā||[221] dvitīyā tu vihīṇe(ne)na dhruvapākena karmaṇā|tṛtīyā
dvayamuktasya caturthī tu dvayādṛte||atha yadidaṃ śāstri(stre) yogavihitamayogavihitaṃ
ca karmoktaṃ tasya kiṃ lakṣaṇam ? tadabhidhīyate-[222] ayuktavihitaṃ karma kleśopakleśadūṣitam|śikṣāliṅgādyapetaṃ
ca kecidāhurvipaścitaḥ||yatkiñcitkhalu kliṣṭaṃ kāyavāṅmanaskarma
kleśopakleśadūṣitaṃ sarvaṃ tadayogavihitama, ayoniśomanaskārasamutthāpitatvāt| anye
punarbruvate-yatkhalu śikṣāvyapetaṃ yathā gantavyaṃ sthātavyamityevamādi, yattu liṅgavacanahīnamasaṃbaddhaṃ
nirarthakaṃ ca vākkarma tadayogavihitam| vidhibhraṣṭatvāditi| viparyayādyogavihitaṃ
draṣṭavyamiti||abhidharmadīpe vibhāṣāprabhāyāṃ vṛttau caturthasyādhyāyasya tṛtīyaḥ
pādaḥ||caturthā'dhyāyecaturthapādaḥ|athaitāṃ paramagambhīrāṃ duravabodhāṃ prakṛtipuruṣeśvarādikudarśaṇa(na)timirotsādanakarīṃ
karmasvakatāṃ kaḥ svayamabhisaṃbuddhya lokānugrahāya
pradarśayatīti ? brūmaḥ| puruṣo(ṣaḥ) tu so bodhisattvaḥ|sa punaḥ kiṃ cittotpādātprabhṛti
bodhisattvo bhavati ? atha lākṣaṇikakarmākṣepeṇa, āhosviccaramabhavika iti ? ata idaṃ prastūyate-[223]
bodhisattvaḥ kuto yāvadavivartyamanā yataḥ|baghnāti bodhisannāhamaṅgīkṛtvā
jagaddhitam||yataḥ prabhṛti kalyāṇamitraṃ bhagavantaṃ samyaksaṃbuddha[māpa]dya tadupadarśitadakṣiṇamārgaḥ
yoniśo manasikārādhiṣṭhitabuddhiḥ kṛtsnaṃ lokamatrāṇamaśaraṇamaparāyaṇaṃ
pañcagatimahāvarte jātijarāvyādhimaraṇādiduḥkhakṣārāmbhasi, karmarākṣasādhiṣṭhitatīre, pāpamitrakumbhīrānubaddhabele,
rūpādiviṣayavikalpapavanoddhatatṛṣṇātaraṅge, mohakarṇadhāraparibhrāmitabuddhinauke
saṃsāramahāsamudre nimagnamavalokya kṛpāviṣṭacetāstadabhyuddharaṇāya
vīryabāhumabhiprasārya, avivartyaṃ cittamevamutpādayati-avidyāndha[:]kāropahatabuddhinayano'yaṃ
lokaḥ sa mayā samyagdṛṣṭiprabhāvabhāsitena śīlasaṃkrameṇottārayitavyaḥ| pratighabhujaṅgadaṃṣṭrā
viṣadūṣito'yaṃ lokaḥ sa mayā maitryāgadena praśamitavyaḥ| tṛṣṇāpiśācīlalitābhibhūtamatirayaṃ
lokaḥ sa mayā śamathabalena tṛṣṇānirodhasukhaṃ lambhayitavyaḥ| parāmarśabhūtagrahāviṣṭo'yaṃ
lokaḥ sa mayā vimokṣasukhasvastyayanena nirbhayamamṛtapadaṃ praveśayitavyaḥ|
mānagiriśikharādhirūḍhabuddhirayaṃ lokaḥ sa mayā karmasvakatājñānavajreṇa mānagirīnvicūrṇya
praśāntamānamadāmarśaśāntipade sthāpayitavyaḥ| vicikitsākathaṃkathībhāvaśalyaviddhahṛdayo'yaṃ
lokaḥ sa mayā pratītyasamutpādapravicayaśalākayā kāṅkṣāśalyamutpāṭyāmṛtarasaṃ pāyayitavyaḥ|
jarāvyādhimaraṇamakaradaṃṣṭrāntargato'yaṃ lokaḥ sa mayā sarvānarthaviyuktaṃ nirvṛtisukhaṃ
prāpayitavyaḥ| śraddhādiguṇadhanadaridro'yaṃ lokaḥ sa mayā bodhyaṅgaratnakhacite
mahati guṇaiśvaryapade sanniveśayitavyaḥ| ityetasmādavivartyād bodhicittotpādātprabhṛti
baudhisattvo vaktavya ityācāryakam||yattarhi śāstra uktam-“bodhisattvaḥ kutaḥ prabhṛti ?
yato lakṣaṇavaipākyaṃ karma karoti” iti| naiṣa doṣaḥ| yasmādasau-[224] yadā lākṣaṇikaṃ karma
prakarotyanapāyagaḥ|mahākulaḥ samagrākṣaḥ svaparṣatsaṃgrahe rataḥ||[225] pumāñjātismaro
vāgmī prajñāvīryakriyānvitaḥ|yadā khalvayaṃ puruṣatvajātismaratvādiṣu padasthāneṣu niyatībhato
bhavati-tadā devamanuṣyāṇāmabhivyaktiṃ nigacchati||ato jñānaprasthāne'smādavagheḥ prabhṛti
bodhisattvaḥ anenābhiprāyeṇa paṭhitaḥ|[226] sa hi tribhirasaṃkhyeyairdharmakāyaguṇārṇavam|pracinoti
tadādhāraṃ kāyaṃ kalpaśatena tu||[227] dvātriṃśallakṣaṇopetamaśītivyañja
nojjvalam|dviṣatāmapi yaṃ dṛṣṭvā manaḥ sadyaḥ prasīdati||eṣā khalu dharmatā yattribhiḥ kalpāsaṃkhyeyairaṇi(ni)rastaśraddhāśīlaśrutatyāgaprajñādiguṇadhanaiśvaryaprayogāṇāṃ(nāṃ)
bhagavatāṃ
samyaksaṃbuddhānāṃ puruṣottamānāṃ dharmakāyacaraṇaparisamāptirbhavati| kalpaśatena
khaḍgaviṣāṇakalpānāṃ pratyekabuddhānām| ṣaṣṭhyā kalpaiḥ prajñāvatāmagryāṇām| catvāriṃśadbhiḥ
ṛddhimacchreṣṭhānām| viṃśatibhiḥ kalpaiḥ śrutadharapravarāṇāṃ dharmakāyacaraṇaparipūrirbhavati|yatpunarjanmaśarīraṃ
bhagavatāṃ samyaksaṃbuddhānāṃ bodherāśrayabhūtaṃ dvātriṃśatā
mahāpuruṣalakṣaṇaiḥ khacitamaśītyānuvyañjanairvirājitam, yatkhalu dṛṣṭvā svavikalpasamutthitapratighadūṣitabuddhī
nāmapi mārapakṣyāṇāṃ tīrthyāṇāṃ ca manaḥ prasīdati|kāni punastāni
dvātriṃśanmahāpuruṣalakṣaṇāni ? kāni vāśītyanuvyañjanāni ? tadidaṃ pradarśyate-tatra tāvadamūni
dvātriṃśanmahāpuruṣalakṣaṇāni-buddhā hi bhagavantaḥ samamahītalākramaṇāt supratiṣṭhita[pā]dāḥ

sahasrārasanābhikasanemikasarvākāraparipūrṇacakrāṅkitapāṇipādatvāccakrāṅkahastapādāḥ

āyatahastapādāṅgulitvāddīrghāṅgulayaḥ

dīrghāyatatvādāyatapārṣṇipādāḥ

tūlapicutaruṇasukumāropamakomalakaracaraṇatvānmṛdutaruṇapāṇipādāḥ

abhitāmrāṣṭāpadavicitratanujālāvanaddhatvādabhijātahaṃsarājavajjālāvanaddhapādāḥ

uccaiḥ sujātagulphatvāducchaṅkucaraṇāḥ

anupūrvopacitavṛttataragarbhaiṇeyamṛgajaṅghatvādaiṇeyajaṅghāḥ

prāṃśubāhutvādanavanatakāyajānumaṇḍalasparśinaḥ

paramābhirūpanirgūḍhapuruṣanimittatvādabhijātahastyaśvājāneyavatkośagatavastiguhyāḥ

kāyavyāmasamāyāmatvānnyagrodhaparimaṇḍalāḥ

anupūrvordha(rdhva)mukhajātatvādūrdhvāṅgaromāṇaḥ

suvibhaktādvitīyanīlajātaromatvādekaikābhinīlapradakṣiṇāvartaromānaḥ(ṇaḥ)

uttaptahāṭakasannibhadṛgvyāmamātraprabhāvabhāsanāt suvarṇavarṇāḥ

suparikarmīkṛtarajatajātarūpaślakṣṇacchavitvādrajomalānupakleśanācca sūkṣmacchavayaḥ

samupacitahastapādāṃsagrīvatvātsaptotsadakāyāḥ

kāñcanaśilātalaślakṣṇopacitoraskandhāccitāntarāṃsāḥ

siṃhavadvistīrṇasaṃhatordhvāṅgatvātsiṃhapūrvārdhakāyāḥ

avakropacitadaśatālasamucchritatvād bṛhadṛjugātrāḥ

samantopacitamāṃsanirgūḍhajatrudeśatvātsusaṃvṛttaskandhāḥ

adhastādupariṣṭācca samadantaviṃśatitvāccatvāriṃśaddantāḥ

anunnatāvanatasamapramāna(ṇa)tvātsamadantāḥ

nirantarāvasthitatvādaviraladantāḥ

kundenduśaṅkhāvabhedasitatvācchakladantāḥ

ślakṣṇavṛttopacitadarśaṇī(nī)yamahāhanutvātsiṃhahanavaḥ

vātapittaśleṣmā'ṇa(na)bhibhūtarasaharaṇirasārasapravibhāvanāsadṛśavijñānatvādrasanarasāgraprāptāḥ

vistīrṇapeśalatvājjihvāyāḥ sarvamukhamaṇḍalapraticchādanātprabhūtatanujihvāḥ

gambhīravalguhṛdayaṅgamavispaṣṭaśravaṇīyapañcāṅgopetasvaratvādbrahmasvarāḥ

kalaviṅkamanojñabhāṣiṇo dundubhisvaraṇi(ni)rghoṣāḥ

śuklakṛṣṇapradeśānupakliṣṭalohitarājyavinaddhanīlotpalasamānavarṇatvādabhinīlanetrāḥ

adharordhvāvasthitānāṃ samyagavanatāsaṃluḍitadīrghatvādakṣipakṣmāṇāṃ gopakṣmāṇaḥ

vṛttaparimaṇḍalasamānupūrvopacitadarśaṇī(nī)yāsthivajrajātamūrdhatvāduṣṇīṣālaṅkṛtaśirasaḥ śaṅkhāvadātapradakṣiṇāvartorṇāvidyotitabhrūvinatatvādūrṇāṅkitamukhāḥ

etāni dvātriṃśanmahāpuruṣalakṣaṇāni buddhānāṃ bhagavatāmiti||aśītyanuvyañjanānyapyucyante| buddhā
hi bhagavantaḥapṛthupramāṇamṛdutāmratuṅgasnigdhanakhāḥ

vṛttanirantarānupūrvopacitāṅgulayaḥ

nirgranthinirgūḍhālpatanuśirāpratānāḥ

nirgūḍhasamātīkṣṇagulphāḥ

aviśa(ṣa)māvakraraktasnigdhapādāḥ

[mṛga]patidviradavṛṣabhahaṃsarājapradakṣiṇāvartacārugatayaḥ

alomasāśleṣasamapramāṇobhayajaṅghāḥ

suvṛtasamasaṃhatanirgūḍhajānavaḥ

kadalīskandhopamapī[nanibi]ḍāviṣamānupūrvopacitacārūravaḥ

ardhacandrākṛtivistīrṇasamunnatāpagataromavakṣāṇāḥ (ṇaḥ)

ślakṣṇasusaṃhatacaturastraṇā(nā)bhyāyatakukundarasundarakaṭīdeśāḥ

gambhīrācchidraraktapradakṣiṇāvartaṇā(nā)bhayaḥ

ślakṣṇālomaśāślathānukramakṣāmodarāḥ

anābhugnānibhugnasuvattapaṣṭhakukṣayaḥ

samavatīrṇopacitanātidīrghaślakṣṇapārśvāḥ

animnopacitahrasvavajrasaṃsthānopapannasūkṣmadīrghalekhāṅkitādṛśyārithasandhicārupṛṣṭhāḥ

vistīrṇopacitadṛḍhasandhihṛdayāḥ

aviṣamonnatavistīrṇorasaḥ

anatisthūlonnataśaṅkhāvartanibhasūkṣmalekhāparikṣiptasamaraktastanāḥ

hṛdayaviprakṛṣṭadeśajātatvādvistīrṇastanāntarāḥ

māṃsopacitānativistīrṇatvādunnatakakṣāḥ

sthūladṛḍhasubaddhanimagnasamākṣakāḥ

aślakṣṇapṛthumāṃsanimagnāviṣamapramāṇasphijaḥ

karikaraṇi(ni)bhanirgūḍhasandhipīnakaṭhinaślakṣṇasamabāhavaḥ

vartitaślakṣṇaromaśasiṃhopamadṛḍhaprakoṣṭhāḥ

samatāmradīrghapāṇayaḥ

gambhīrācchidrāsaṃkīrṇavakrāyatasnigdhatanutāmrapāṇilekhāḥ

sūkṣmayamalīkṛtādhyākulāraktāṅguliparvāṇaḥ

anāmikāparvādhikapramāna(ṇa)kanīnikāṅgulayaḥ

anatibahutanumṛdusnigdhasubaddhamūlasamaromāṇaḥ

snigdhāsaṃkucitānupahatasāracchavayaḥ

śotoṣṇasparśāvyakacchavīva varṇāḥ

sthiranibiḍānatisthūlānatikṛśamāṃsāḥ

javāpuṣpābhitāmrasvacchasnigdhamadhuracandanagandhirudhirāḥ

māṃsopagūḍhasthūladṛḍhasuśirāsthikāḥ

nāgagranthyavasthitanirgūḍhāsthisandhayaḥ

vajravadabhedyaśarīratvātsusaṃhananāḥ|37||cārusuvibhaktāṅgapratyaṅgāḥ

anupūrvopacitasuparimṛṣṭasukumārādīnna(pta)svacchaśarīrāḥ

nirmaśakatilakālapilyāḥ

jarādaurbalyakṛtāpagatavalayaḥ

siṃhaśayyānuṣṭhāṇa(na)vyapagatakāyavikṣepāḥ

svedamalānupakliṣṭaśucisaumyacchāyāḥ

jvalanamani(ṇi)mahauṣadhiśaśāṅkasavitṛsamatejasaḥ

mahīdharavaragurutvopetāḥ

ṛtusukhakālindikasukhasaṃsparṣāḥ

madhuramṛdusurabhikusumacandanasamānaromakūpagandhāḥ

abhinavanīlotpalatulyasārvakālikamukhagandhāḥ

adbhutamṛdudīrghasnigdhapiṇḍitavyapagataśabdaniśvāsāḥ

anaśanakadannāśana(nā)taṅkāttu vipariṇāmānuparatadharmadeśanābhirapyasañjitasvarabhedāḥ

nātisaṃkucitavidāritaraktāsyāḥ

śucisamācārāḥ

deśastha ttaptavispaṣṭaparipūrṇavyañjanāḥ

samantaprāsādikatvādasecanakadarśaṇāḥ(nāḥ)

anatihrasvānatidīrghavṛttopacitatrivalivibhūṣitakambugrīvāḥ

samapramāna(ṇa)dṛḍhāvakrahrasvavipulacibukāḥ

bimbaphalātāmranātyāyatasamasnigdharucirauṣṭhāḥ

bandhūkapuṣpopamaślakṣṇadaśanamāṃsāḥ

śucisnigdhaspaṣṭaracanākṣīṇadantāḥ

anupūrvavṛttasnigdhatīkṣṇasamasitadaṃṣṭrāḥ

saprayojanadakṣiṇadantaraśmipradarśitamuhūrtasmitāḥ

apamalamṛdutāmrasnigdhajihvāḥ

nityoṣṇaślakṣṇamāṃsajālagajatālusamavarṇatālavaḥ

dhuroccāyatasaṃgatatuṅganāsāḥ

aghanamṛdudṛḍhamūlasnigdhatanunīlakuṇḍalitasmaśruvaḥ

anunnatātīkṣṇamāṃsalamārṣṭipiṇḍitagaṇḍāḥ

ādarśasamopacitāślatharucirakapolāḥ

pīnāyatasamānu(no)pahatacārukarṇāḥ

lalāṭakarṇagaṇḍasandhiśleṣāṇi(ni)mnapūrṇacandrākṛtiśaṅkhāḥ

viśālāyatasnigdhamadhuraprasannasamanetrāḥ

prahasitāñcitāgrapakṣmāṇaḥ

somyabhrājiṣṇusthiravisandhidṛṣṭayaḥ

aparimitabalatvādapagatonmeṣanimeṣāḥ

dīrghāsitaślakṣṇānupūrvavartitasnigdhatanubhruvaḥ

kāñcanapaṭṭaślakṣṇārdhacandrākṛtivipulalalāṭāḥ

paripūrṇacandramaṇḍalasamavadanāḥ

ekaghanavajrasaṃhataśiraskapālāḥ

suparipūrṇacchatrākṛtiśirasaḥ

ślakṣṇacitāsaṃluḍitapalitadoṣāpanatabhramarābhasnigdhamṛdusubaddhamūlasurabhi svastikanandyāvartākṛtikeśaracaṇāḥ(nāḥ)

sasurāsuramanujādilokānavalokitamūrdhānaḥ

atha tadādyaṃ bodhicittaṃ bodhisattvānāṃ dāḍharyeṇa kathamiva draṣṭavyam ? naitallaukikena vastunopapādayituṃ
śakyam| kasmāt ? yataḥ[228] yugāntavāyuṇā(nā) meruḥ vahniṇā(nā) varuṇālayaḥ|vajreṇa
dhvasyate vajramavikāri tu tanmanaḥ||kiṃ paryāpannam, katarat, kati prakāram,
kiṃ purassaram, kasminvā kāle ko vā tadutpādayati ? ityetadapadiśyate -[229] kāmāptaṃ ṣaṣṭhajaṃ
tredhā kṛpāśraddhāparamparam|buddhotpāde naraḥ strī vā tadādyaṃ cittamaśnute||tatkhalu
bodhicittamādyaṃ kāmadhātuparyāpannameva| ṣaṣṭhajaṃ manodhātujamityarthaḥ| triprakāramupapattilābhikaṃ
śrutamayaṃ cintāmayaṃ ceti| kṛpāpurassareṇa śraddhābahulena ca manaskāreṇa
saṃprayuktam| buddhotpāda eva nāsati buddhaśāsane| manuṣyo vā strī votpādayati nānya iti|tasyāsya
bodhibījasthānīyasya cittaratnasya sarvadhātugativyāpibuddhatvamahāvṛkṣāṅkurābhivṛddhaye
bhūmijalasekādihetupratyayasthānīyāna prajñādicaturadhiṣṭhānaparivārānpāramitādyānguṇānvakṣyamāna(ṇa)svarūpānbodhisattvaḥ
krameṇābhyasyati|kathaṃ punaḥ kramena(ṇa) dānādipāramitānāṃ
paripūrirbhavati ? tatra tāvat-[230] sarvebhyaḥ sarvadā sarvaṃ vadato dānapūraṇam|prathame
khalvasaṃkhyeye vartamāno bodhisattvaḥ na sarvasmai nāpi sarvaṃ na sarvadā dadāti|
dvitīye sarvasmai sarvadā natu sarvam| tṛtīye sarvai sarvasmai sarvadā ca prayacchati|
iyatā dānapāramitā paripūrṇā bhavati|maraṇe'pi damātyāgaḥ śīlasyotkṛṣṭirucyate||yadā punaḥ
prāṇaparityāgenāpi prāṇātipātādiśikṣāpadaṃ na kṣobhayati, iyatā śīlapāramitā paripūrṇā veditavyā|
krauñcādirājaduhitābhikṣudṛṣṭāntāścātrodāhāryāḥ|[231] vīryasya tiṣyasaṃstutyā dhiyo
vajropamātparam|bhagavantaṃ khalu tiṣyaṃ samyaksaṃbuddhaṃ ekayā gāthayā ekapādena sthitvā
saptāhamabhiṣṭhuvataḥ śākyamunervīyapāramitā paripūrṇā nava ca kalpāḥ pratyudāvartitāḥ|prajñāpāramitāyāstu
vajropamātsamādherurdhvaṃ kṣayajñāne paripūrirbhavati|‘sarvāsāṃ tu kṣayajñāne
paripūrirvidhīyate||’ityāgamaḥ|atra punaḥ “kṣāntighyānapāramite śīlaprajñāparivāratvānnārthāntaram”
iti vaibhāṣikāḥ| vinayadharavaibhāṣikāstu vinaye catasraḥ pāramitāḥ paṭhanti|atra
punaḥ kecid buddhavacane (ba)hiṣkṛtabuddhayaḥ prāhuḥ- “na hi piṭakatraye bhagavatā
bodhisattvamārga upadiṣṭaḥ|” ta evaṃ vyāhartavyāḥ| bhrāntā hyatra bhavantaḥ| yasmāt[232]
tripuṇyakṛtivastvādyāstallābhopāyadeśanāḥ|tathā caturadhiṣṭhānaṃ saptasaddharmaśāsanam||[233]
saptayogāstrayaḥskandhāstriśikṣādyāśca deśitāḥ|tathā pāramitāścāpi catasro vinayoditāḥ||[234]
bodhipakṣyāśca kaṇṭhoktāḥ saptatriṃśatsvayaṃbhuvā|hetavaḥ sarvabodhināṃ trividhā
mṛdutādibhiḥ||[235] tasmānna bodhimārgo'nyaḥ sūtrādipiṭakatrayāt|ato'nyamiha yo brūyātsa
bhavenmārabhāṣitaḥ||uktaṃ hi bhagavatā-“yadbhikṣavaḥ sūtre ṇā(nā)vatarati, vinaye ṇa(na)
dṛśyate, dharmatāṃ ca vilomayati nedaṃ śāstuḥ śāsanam” iti kṛṣṇāpadeśaḥ| śuklāpadeśoviparyayeṇa|
yatkhalu sūtraṃ bhagavatā buddhena bhāṣitaṃ taccaturṣvāgameṣu sthaviramahākāśyapasthavirāṇa(na)ndādibhiḥ
saṃgītikartṛbhirūddānagāthābhirnibaddhaṃ tadeva grāhyam| gatametat|idamidānīṃ
vaktavyam| katameṣāṃ kalpāṇā(nā)masaṃkhyeyatrayeṇa buddhatvaṃ prāpyate ?[236] kalpānāṃ
mahatāmetadasaṃkhyeyatrayaṃ matam|kalpāṇāṃ(nāṃ) yadi saṃkhyā na vidyate kathaṃ tarhi
trayamiti nirdhāryate ? na khalu saṃkhyā na vidyate| kiṃ tarhi ?sthānāntaramasaṃkhyākhyamadaḥsaṃkhyopari
sthitam||sthānāntaraviśeṣasya khalvetannāma(mā)saṃkhyeyamiti| na tu na saṃkhyā
vidyata ityetadvivakṣitam|atha yaṃ śākyamunirbhagavānsamyaksaṃbuddho bodhisattvacaryāyāmeṣu
triṣvasaṃkhyeyeṣu kiyato(tāṃ) buddhānāṃ paryupāsāṃ cakre ? tadatra varṇayanti| prathame'saṃkhyeye
pañcasaptatisahasrāṇi| dvitīye ṣaṭsaptatim| tṛtīye saptasaptatim|kasya punaḥ
kalpāsaṃkhyeyasyāvasāne katamo buddho babhūva ? atrāpi varṇayanti| ratnaśikhini samyaksaṃbuddhe
prathamo'saṃkhyeyaḥ samāptaḥ| bhagavati dīpaṅkare dvitīyaḥ| bhagavati vipaśyini tṛtīyaḥ
samāptaḥ|kasminpunaḥ samyaksaṃbuddhe buddhatve prathamaṃ cittamutpāditam ? śākyamunī|
śākyamunirnāma prathamasyāsaṃkhyeyasyādau babhūva yatra bhagavatā bhārgavabhūtena sukhodakenāṅgaparicaryābhirupasthānaṃ
kṛtvā prathamaṃ bodhicittamutpāditamahamapyevaṃ prakāro bhūyāsamiti|prabhāseturājani
tadeva punardraḍhimānamāpāditamiti||kasminpunaḥ kāle buddhā bhagavanto
buddhādityāḥ prādurbhavanti ? tadārabhyate-[237] apakarṣe jinotpattiryāvacchatasamāyuṣaḥ|dvayoḥ
pratyekabuddhānāmutkarṣe cakravartiṇā(nā)m||kalpāpakarṣe khalu buddhānāmutpattirbhavati|
utkarṣe cāpakarṣe ca pratyekajinānām| utkarṣa eva cakravartiṇā(nā)m||cakravartiṇāṃ(nāṃ)
punarayaṃ ṇi(ni)yamaḥ-[238] nādho'śītisahastrāsau(yo)statsamutpattiriṣyate|aśītibarṣasahasrāyurbhyaścakravartiṇā(nā)mūrdhvamutpattirbhavati
nādha iti|te hemarūpyatāmrāyaścakrāḥ
puṇyaprabhāvataḥ||caturvidhāḥ khalu cakravartiṇaḥ(na)ḥ-sauvarṇacakrāḥ, rūpyacakrāḥ,
tāmracakrāḥ, lohitacakrāśca svapuṇyaprakarṣāditi| yathākramaṃ caite catustridvyekadvīpeśvarāḥ||atha
yaduktam-‘tasmānna bodhimārgo'nyaḥ sūtrādipiṭakatrayāt|’ iti| yadi tarhi mārgabhedo
nāsti buddhapratyekabuddhaśrāvakāṇāṃ(nāṃ) phalabhedenāpi tarhi na bhavitavyam| naiṣa
doṣaḥ| yasmāt-[239] tulye'pi sādhanopāye tadbhedo'kṣādibhedataḥ|bhavamokṣārthinormātroḥ
pradānaphalabhedavat||yāvatkhalu kaścidguṇaḥ samyaksaṃbodhimabhisaṃbudhya bhagavatā deśito
vinirmukta(kti)dvayaprāptihetubhūtaḥ sarvo'sau piṭakatrayānuvartīḥ(rtī)| tatpunarvimuktidvayaṃ
tribhiḥ pudgalaiḥ prāpyate| bhagavatā samyaksaṃbuddhena pratyekajinenāryaśrāvakeṇa ca|
teṣāṃ puṇa(na)stulye bodhivartmani patitānāmindriyapraṇidhānāvaraṇabhedādbhedaḥ| tadyathā
dvayormātrostulyaṃ vastu tulye kṣetre pratipādayatoścetanāviśeṣādatulyaṃ phalaṃ bhavati,
tadvaduttamārthaṃ prārthayamānānāṃ trayāṇāmapi pudgalānāṃ praṇidhānendriyasatataghananirantarabhāvanāprayogapaṭutvābhyāsādiviśeṣāttulye'pi
mārge patitānāṃ kaścitphalaviśeṣo bhavati|itaśca[240]
karuṇābhāvanodrekātsvasaṃviccittayostathā|parasaṃvidgurostadvattadviśeṣo vidhīyate||tatra
bhagavato buddhasya karuṇābhāvanā codrekena vartate bhagavānbuddhaḥ| svasaṃviccintā
ca pratyekabuddhasyādhikyena vartate| parasaṃvitparato ghoṣaśca śrāvakasya| kiñca,
parato ghoṣamantareṇāpi carame janmani suyoniṣo(śo)manaskārabalena hetupratyayaphalāvabodhopalambhāt,
hetupratyayabalairaśeṣapranaṣṭaṃ niśreyasaṃ mārgaṃ prathamamadhigamya paratropadeśādityevamādi||atha
tulyāyāṃ vimuktau sthitānāṃ trayāṇāmabhisametṛṇāṃ ko viśeṣaḥ ? taducyate-[241]
hetutattvaphalodbhūtaṃ mahattvaṃ śāsitustridhā|vimuktāvapi tulyāyāṃ trayāṇāṃ
bodhilambhanāt||tatra hetukṛtaṃ tāvadbhagavato buddhasya mahattvaṃ(ttvaṃ) triṣu kalpāsaṃkhyeyeṣu
sūtravinayābhidharmālokena vineyajanamanograheṣvajñānatimirotsādanāt| svabhāvakṛtamapi
balavaiśāradyasmṛtyupasthānamahākaruṇādisvarūpatvāt| phalakṛtamapi sadevakeṣu lokeṣvapratihataśāsanapratiṣṭhāṇā
(nā)nmāracatuṣṭayanirjayanācceti||atha yadetatsarvasattvaprativiśiṣṭaṃ
puruṣottamasya janmaśarīraṃ tatkimaniyatakālākṣepam, āhosvinniyatakālākṣepamiti ?
tadabhidhīyate-[242] buddhasya saṃmukhīnasya bauddhamākṣipyate vapuḥ|nānyasminkāle| cintāmayena
jñānena viśiṣṭatamatvāt| tatra punaḥ-saikapuṇyaśatodbhūtamekaikaṃ lakṣaṇaṃ muneḥ||tatra
pañcāśaccetanāḥ prayogabhūtāḥ pañcāśatpṛṣṭhabhūtāḥ, ekayā tallakṣaṇamākṣipati ||tā punaḥ
pañcāśaccetanāḥ katamāḥ ? taducyate-[243] yathākarmapathāstadvatpuṇyāditrayamiṣyate|pratikarmapathaṃ
pañca, maulakarmapathapariśuddhiḥ sāmantakasyavitarkānupaghātaḥ smṛtyanuparigrahaḥ,
nirvāṇapariṇāmanaṃ ca| tāḥ sarvāstadālamvanāḥ pañcāśatprayogabhūtāḥ| pṛṣṭhe'pyetāvatya
eva|anye tu bruvate-buddhā dviśarīrādhiṣṭhānāḥ| janmaśarīrādhiṣṭhānāḥ, dvātriṃśanmahāpuruṣalakṣaṇālambanāḥ|
dharmaśarīrādhiṣṭhānāścāṣṭādaśāveni(ṇi)kabuddhaguṇālambanāḥ sāmantakapṛṣṭhasaṃgṛhītāḥ|anye
punarāhuḥ-prāṇivadhaviraticetanā mṛdumadhyādhimātrādhimātrataratamabhedāddevamanuṣyeṣu
yojyaṃ(jyā)|kecinmantrayante-dvidhā samudrāścatvāro dvīpāḥ ṣoḍaśanarakāḥ,
tiryakpretau ṣaṭkāmāvacarāviṃśatīrūpārūpyān(:)devān(vāḥ)| etānsarvān bhagavān karuṇāyate|evantu
varṇayanti-sannikṛṣṭaṃ bodhisattvaṃ sthāpayitvā yatsarvasattvānāṃ bhogaiśvaryādhipatyaphalamiyadekasya
puṇyasya pramāṇam||atha yaduktam-‘dānapāramitā’ iti| tatra kaḥ samāsaḥ
kiṃ sādhano vā dānaśabdaḥ, ko vā svabhāvo dānasya iti ? tadapadiśyate| dānasya pāramitāyā
niścayabuddhiḥ sā dānapāramitā| evaṃ śeṣāsvapi vācyam|yatpunarucyate-‘kiṃ sādhano vāyaṃ
dānaśabdaḥ, ko vā dānasya svabhāvaḥ’ iti tatrāpadiśyate-dānaṃ hi dīyate yena svaparārthādyapekṣayā||[244]
kāyādikarma tattattvamavijñaptiḥ kvacitpunaḥ|karaṇasādhano'yaṃ dānaśabda|
dīyate teneti dānaṃ mānavat| hastādiṣu tarhi dānaprasaṃgaḥ| astu tarhi karmasādhano dīyate
taditi dānam| suvarṇādiṣu dānaprasaṃgaḥ| bhavatu ko doṣaḥ| vipākaphalābhāvaḥ, suvarṇādīnāmavyākṛtatvāt|
bhavatu tarhi karaṇasādhana eva| nanūktaṃ hastādiṣu prasaṃgaḥ ? naiṣa doṣaḥ|
kuśalakarmatrayaparigrahāt| spardhāyaśoguptisevādivyudāsārthamidamārabhyate| ‘svaparārthādyapekṣayā’-svātmaparārthānugrahādyapekṣayā|
svātmānugrahāya parānugrahāya ubhayānugrahā[ya|ā]diśabdāt
pūjākāmyayā ceti| svabhāvo'pi ‘kāyādikarmāvijñaptiḥ’| kvacitpunaḥ kāyavāṅmanaḥ
karma| sasaṃprayogaṃ saparivāraṃ cātra manaskarma dṛṣṭavyam| tatpunaretaddānam-prādhānyānmuninā
proktaṃ mahābhogaphalaṃ hi tat||svargāvapargahetutve'pi prādhānyānmahābhogatāyāṃ
tadviniyogaḥ| tatpunaretaddānam-[245] svānyobhayārthasiddhyarthaṃ dānaṃ dadati kecana|sādhuvṛttyanuvṛtyarthaṃ
nobhayārthāya cāpare||dvābhyāṃ khalu kāraṇābhyāṃ svānyātmahitacikīrṣuśca,
ubhayahitapratipannaśca sa evaṃguṇayuktaṃ dānaṃ dīyate (dadāti)| ātmanaśca kuśalamūlopacayārthaṃ
parasya cendriyamahābhūtopacayārtham| tatra svahitāyaiva yathā pṛthagjanaḥ parinirvate
bhagavati caityāya dadāti parārthameva yathā arhan saṃghāya dadāti, na ceṣṭadharmavedanīyaṃ
bhavati| ubhayārthaṃ yadavītarāgaḥ saṃghāya dadāti| nobhayārthaṃ yadarhaṃścaityāya
dadāti taccenna(tacca na) dṛṣṭadharmavedanīyaṃ bhavati kevalaṃ tu satpuruṣapraśastamārgāvasthānapradarśaṇā(nā)rtham||tatpunaretaddānaṃ
kathaṃ phalato viśiṣyate ? taducyate-[246]
dātṛvastvādivaiśiṣṭyāttatphalātiśayaḥ smṛtaḥ|tatra kathaṃ dātṛviśeṣaḥ kathaṃ vastuviśeṣaḥ
kathaṃ kṣetraviśeṣaḥ ?śraddhādibhirguṇairdātā datte'taḥ satkriyādibhiḥ||yadā dātā hetuphalasaṃbaddha(ndha)niścaya(ye)
śraddadhāno dadāti śīlavān kalyāṇadharmā buddhavacanabahuśrutaśca
bhavati nirmatsarī muktahastaśca bhavati nirvāṇānuśaṃsaḥ satkṛtya svahastaṃ kālena
parānanupahatya dadāti, sa khalu[247] satkārādiguṇopetaṃ phalaṃ tasmādavāpnute|ataḥ satkṛtya
dānātsatkāralābhī bhavati| svahastadānādudāreṣu bhogaparibhogeṣu ruciṃ labhate| kāladānātkālabhogā[na]
labhate| parānupaghātādanācchedyāṃllabhate nirapakṣālamagnyā(nyā)dibhirasādhāraṇān|
etāvaddātā viśiṣyate|kathaṃ vastu ?vastu varṇādisaṃpannaṃ saurūpyādi phalapradam||yadi
vastu varṇagandharasasparśasampannaṃ bhavati tadā viśiṣyate| tataḥ surupitvaṃ yaśasvitā
pṛ(pri)yatā sukumāratvaṃ sukhasparśāṅgatā bhavati yathākramam| evaṃ vastu viśiṣṭa bhavati||[248]
guṇaduḥkhopakārākhyardharmaiḥ kṣetraṃ viśiṣyate|guṇādhikaṃ kṣetraṃ bhavati| [ti]ryañcamupādāya
yāvanmanuṣyāṇāṃ guṇāstaratamakrameṇa yāvadbuddhasya| yathoktam-“tiryagyoṇi(ni)gatāya
dānaṃ datvā śataguṇo vipākaḥ pratikāṅkṣi[tavyaḥ syāt]| duḥśīlāya manuṣyabhūtāya
datvā sahasraguṇaḥ|” duḥkhaviśeṣātkṣetraṃ viśiṣyate| yatho(thau)padhikeṣu puṇyakriyāvastuṣu|
“glānāya dānaṃ glānopasthāya kāyadānaṃ śītalikāvardalikādiṣu ca dānam” iti vistaraḥ|
upakāritvaviśeṣāt| yathā mātāpitroraṇye(nye)ṣāṃ copakāriṇāṃ ye aṭavīdurgakāntāre bhūtavyasanebhyo
nistārayanti|yaduktam-‘cetanāviśeṣātphalaviśeṣaḥ’ iti| atha kathaṃ cetanāyāḥ viśeṣo
bhavati ? brūmaḥ-āśayādi mṛdutvādermṛdutvādīni karmaṇaḥ||pannāṃ(ṇyāṃ) khalu kāraṇānāṃ mṛdutvādiviśeṣātkarma
viśiṣyate| āśayacetanāprayogādhiṣṭhānakṣetrapṛṣṭhānāṃ mṛdutvādeḥ karmaviśeṣaḥ|tatrāśayābhiprāyaḥ
yathā-evaṃ caivaṃ ca kuryāṃ kariṣyāmīti vā cetanāyā karmapathaṃ
samākṣipati| prayogastadadhiṣṭhānaṃ kāyavākkarma| adhiṣṭhānaṃ karmapathaḥ| kṣetraṃ yasmai
vastu pratipādyate| pṛṣṭhaṃ nāma yatkṛtvā punaḥ sakṛdasakṛdvānukaroti||yaduktam-‘āryebhyo
dānamaprameyaphalam’ iti| atha kimanāryebhyaḥ sarvebhyaḥ prameyam ? netyāha-[249] dharmadātre'pi
bālāya pitre mātre'tha rogiṇe|ameyaṃ bodhisattvāya dānamanyabhavāya ca|ebhyaḥ pañcabhyaḥ
pṛthagjanebhyo'pi dānamaprameyaṃ bhavati||atha kasya kasmai datvā dānamagryaphalaṃ
bhavati ? tadabhidhīyate-[250] bodhisattvasya yaddānna(na)manyasyāpi yadaṣṭamam|vipaścidbhistadākhyātaṃ
śreṣṭhaṃ yaccārhato'rhate||yatkhalu bodhisattvaḥ sarvasattvahitādhyāśayeṇa
dānaṃ dadāti tadagryamuttamārthaphalatvāt bhagavatā'ṣṭau khalu dānānyuktāni sūtre “āsādya
dānam| bhayadānam| adāt me dānam| dāsyati me dānam| dattapūrvaṃ me pitṛbhirdānam| dadāti svargārtham|
kītyartham| yāvaduttāmārthasya prāptaye dadātyetadagryam| yacca traidhātukavītarāgo'rhannarhate
dadāti dānamidamagryam” iti|sūtra uktam-“sāṃcetanikasyāhaṃ karmaṇaḥ kṛtopacitasya
nāpratisaṃvedyaphala vadāmi” iti| atha kimidaṃ kṛtamupacitaṃ vā ? taducyate-[251]
saṃpradhārya yadākṣiptaṃ pūraṇādidṛḍhīkṛtam|vigatapratipakṣaṃ ca tatkarmopacitaṃ matam||tatra
saṃpradhāryākṣiptaṃ nābuddhipūrvaṃ yadṛcchāya(cchayā) yacca kṛtvā paripūrikābhiścetanābhiḥ
paripūritaṃ bhavati| pṛṣṭhataśca dṛḍhīkṛtaṃ bhavayi| niṣkaukṛtyādipratipakṣaṃ ca bhavati|
tatkarmopacitamucyate||kathaṃ caittādiṣvasati pratigṛhītari puṇyopajātirbhavati ? brūmaḥ|[252]
svasmāttyāgaguṇāpekṣāścaittāścaityārcatādiṣu|vinā pratigṛhītrāpi phalaṃ maitrīvihāravat||tadyathā
maitrīvihāriṇo maharṣayo na ca lokaṃ sukhena yojayantyatha cāparimitaṃ
puṇyaṃ pratigṛhṇantyevaṃ caityādiṣu tadguṇādhimuktivaśeṇa(na) svacittaprasādādeva puṇyaprasūtimicchati(nti)||sūtra
uktam-“dve dāne| dharmadānamāmiṣadānaṃ ca|” tatrāmiṣadānamuktam|
dharmadānamucyate-[253] dharmadānasvabhāvo vāktattvanāmādigocaraḥ|avyākṛtasvabhāvatvānna
nāmādyannadānavat||yathaiva kuśalatvāt trikarmasvabhāvamāmiṣadānaṃ nānnapānam| suvarṇādisvabhāvaṃ
tat, avyākṛtatvāt| tadvadvācaḥ kuśalatvāddharmadānaṃ vāksvabhāvam| na nāmakāyādisvabhāvam||uktaṃ
dānamayaṃ puṇyakriyādivastu| śīlamayamārabhyate|[254] śīlaṃ śubhamayaṃ rūpaṃ
vyākhyātaṃ tatprabhedataḥ|kuśalameva rūpaṃ śīlamayaṃ puṇyakriyāvastu| tatpunarvijñaptyavijñaptirūpam|
avijñaptirūpamapi triprabhedaṃ prātimokṣadhyānānāsravasaṃgṛhītam| tadapivyākhyātaṃ
vistaraśaḥ| etadapi śīlamayaṃ puṇyakriyāvastu mahābhogatāphalaṃ mokṣaphalaṃ ca, praṇidhipariṇāmanaviśeṣāt|śāstre
tu tappradhānatvātproktaṃ svargopapattaye||tatpunaretacchīlaṃ
viśuddhaṃ cāviśuddhaṃ ca bhavati| tatra viśuddham[255] dauḥśīlyāśubhamūlādyairdoṣairyanna
vidūṣitam|tadvipakṣaśamāṅgaṃ ca yattacchadvamihocyate||yatkhalu śīlaṃ dauḥśīlyena na vidūṣitaṃ
prāṇātipātādinā'ṣṭaprakāreṇa, tatsamutthāpakaiśca kleśopakleśairmithyādṛṣṭyādibhiranupahatam,
kleśopakleśavipakṣaiśca smṛtyupasthānādibhiḥ parigṛhetam, nirvāṇapariṇāmitaṃ ca
na saṃsārabījabhūtaṃ bhavati|pañcabhiḥ kāraṇairityanye| maulaiḥ karmapathairviśuddham, sāmantakairviśuddham,
vitarkairanupahatam, smṛtyānuparigṛhītam, nirvāṇābhimukha ceti tadviśuddhaśīlamiṣyate|
tadviparyayādaviśuddhaṃ veditavyam|vyākhyātaṃ śīlamayaṃ puṇyakriyāvastu||bhāvanāmayamucyate-[256]
puṇyaṃ samāhitaṃ tvatra bhāvanā cittabhāvanāt|yatsamādhisvabhāvaṃ
samāhitaṃ puṇyaṃ tadbhāvanetyucyate| kasmāt ? cittabhāvanāt| yathā tailaṃ puṣpaiścampakādibhirvāsitaṃ
tanmayi bhavati tatsamādhisaṃprayuktaistatsahabhūkaiśca dharmaiścittaṃ bhāvitaṃ
vāsitamityucyate, tanmayīkaraṇāt| na caivamasamāhitamiti| samāhitameva citta(ttaṃ) bhāvanāmayaṃ
puṇyakriyāvastu maitryādiguṇasaṃprayuktaṃ draṣṭavyam|kathaṃ punaretatpunya(ṇya)kriyāvastu
mantavyam ? kiṃ puṇyaṃ kriyā ca vastu ca puṇyakriyāvastu, samāhāralakṣaṇo'yaṃ dvandvaḥ
samāso'tha puṇyakriyayorvastu puṇyakriyāvastu ? atha puṇyakriyāyā vastu puṇyakriyāvastviti
? yathā na doṣastathāstu| kathaṃ ca na doṣaḥ ? tatra tāvat| kāyavākkarmasvabhāvatvāt
tridhā kuśalatvātpuṇyam| karmātmakatvātkriyā| tatsamutthāpikāyāḥ (yā)ścetanāyā adhiṣṭhānātvādvastu|
yā tatsamutthāpikā cetanā sā puṇyaṃ ca kriyā ca, tatsahabhuvo dharmāḥ puṇyameva|
śīlamayaṃ tu kāyavākkarmaiveti tridhā bhavati| bhāvanāmayaṃ maitro puṇyaṃ ca puṇyakriyāśca
vastu| tatsaṃprayuktāyāścetanāyā maitryadhiṣṭhānenābhisaṃskārāṇāṃ maitrīsahabhūcetanā
śīlaṃ ca puṇyakriyā ca| anye tatsahabhuvaḥ puṇyameveti|tatpunaretadbhāvanāmayaṃ puṇyakriyāvastu
sarvaṃ tatsarvahetutve'pi satipradhānyādapavargāya taduktaṃ sarvadarśinā||uttamārthaprāptaye
khalvāsannatamo heturbhāvaneti kṛtvā bhagavatā bhāvanāmayameva kuśalamūlaṃ visaṃyogāya
vidhiyuktamuktam| puṇyakriyāvastubhedena triprakāraṃ śubham|punaraṇye(nye)na prakāratrayeṇa
śubhabhedo vyākhyāyate-[257] puṇyanirvāṇabhāgīyaṃ nirvedhānuguṇaṃ tathā|śāsane'sminsamāsena
śubhamūlaṃ tridheṣyate||puṇyabhāgīyaṃ yena devamanuṣyopapattibījaṃ pratigṛhṇāti
maheśākhyaiśca kulamahābhogarūpyacakravartiśakrapuṣpaketubrahmatvādīnāṃ prāptaye phalamākṣipati|
mokṣabhāgīyaṃ yenāvikampya mokṣāśayāvasthānādavaśyaṃ pariṇi(ni)rvāṇadharmā bhavati|
nirvedhabhāgīyamūṣmagatamū(ṣmaṃ) caturvidham||atha yadidaṃ loka ucyate lipimudrāgaṇanāsaṃkhyeti
eṣāṃ kaḥ svabhāvaḥ ? ucyate-[258] lipimudrā'tha gaṇanā kāyavākkarmalakṣaṇā|saṃkhyā
khalvapi vijñeyā manaskarmasvabhāvikā||tatra tāvallipimudre yogapravartitaṃ kāyakarmasamutthānamiti
pañcaskandhātmikā lipiḥ| yeṇa(na) tu karmaṇā'kṣarāṇi nirvartyante tatkarma lipirityucyate|
nāma yatkhanyate dantaviṣāṇasuvarṇādiṣu sā mudrā| natu yeṇa(na) karmaṇā khanyate
tatkarmocyate| kāvyamapi yogapravartitaṃ vākkarmasamutthānaṃ pañcaskandhāḥ| saṃkhyāpi yogapravartitaṃ
manaskarma| yanmanasā saṃkalitaṃ dharmāṇāṃ sā tu saparivārā catuskandhasvabhāveti||abhidharmadīpe
vibhāṣāprabhāyāṃ vṛttau caturthādhyāyaḥ samāptaḥ||

